Kışkırtıcı bir bakışıyla çılgına döndüğüm, bir dudak büküşüyle ağulu acılar
çektiğim, kahkahalarıyla şenlenip gözyaşlarıyla kederlendiğim, bir tanrıça
katına çıkartıp tapındığım, kutsal mabetlerinin sunaklarına hayatımı bir
adak gibi bırakmayı arzuladığım, memelerinde, kasıklarında, kalçalarında,
bacaklarında, boyunlarında adanmış topraklarda dolaşan bir sofu gibi vecd
içinde kendimden geçerek dolaştığım, ayaklarına kapandığım, göğüslerinde
ağladığım, saçının bir teline halel gelmesin diye fütursuzca ölüme
yürüyeceğimi hissettiğim, bazen öldürmeyi şiddetle istediğim, onda yok
olup onla var olduğum, bana her defasında aşkı, acıyı, sevinci, hayatı ve
ölümü yeniden öğreten kadınlar yitirdim ben.
Kızıl bir kor gibi örslerine bıraktığım ruhumu bazen sert darbelerle, bazen
yumuşak dokunuşlarla şekillendiren, benden bir başka ben yaratan, onun
her şeyi, babası, oğlu, kardeşi, kocası, sevgilisi olduğum, onu her şeyim
yaptığım, varlığıyla her şeyin tadını, kokusunu, görüntüsünü değiştiren,
sıradan birçok davranışı olağanüstü maceralara dönüştürüp olağanüstü
maceraları olağanlaştıran kadınlar.
Yitirmenin ne olduğunu biliyorum.
Kendi hayatını hayatından çıkartmayı, kendi tanrıçanın mabedinden
uzaklaşmayı, bir kadını
öldürüp kendi cinayetinle ölmeyi biliyorum.
Niye öldürdüm onları?
Onlar beni niye öldürdüler?
Neden hayatlarımıza, içlerinde yaralı bir ölü taşıyan yabancılar olarak
devam etmek zorunda kaldık?
Onları benden, beni onlardan alan neydi?
İki yabancıdan, hangisinin nerede bitip hangisinin nerede başladığı
anlaşılamayan tek bir varlık yaratıp, tek bir varlığı parçalayıp ondan iki
kederli yabancı çıkartan korkunç büyünün büyücüsü
kimdi?
Tanrı bir anlığına yeryüzüne eğilip usulca üfleyerek hafızamızı silseydi ve
biz yaşanmış her şeyi unutarak, iki yabancı gibi yeniden karşılaşsaydık ne
olurdu?
Birbirimize aldırmadan geçer miydik?
Yaşadıklarımızı bir daha yaşamak için birbirimize doğru bir daha yürür
müydük?
Tuhaf maceralar var hayatta.
Asla cevabını bulamayacağımızı sandığımız sorulara cevaplar bulmamıza
yardım eden tuhaf maceralar.
Yüzüne karton bir maske takmış bir kadın gördüm geçenlerde.
Karşısında, aynı maskeden takmış bir adam oturuyordu.
Birbirlerinin yüzlerini görmüyorlardı ama birbirlerinin yüzlerini
biliyorlardı.
Onların kim olduklarını bilmeyen bizdik.
Birbirlerini sevmişler, birbirlerine âşık olmuşlar, evlenmişlerdi.
Mutlu zamanlar geçirmişlerdi.
Sonra erkek uzun yolculuklara çıkmaya başlamış, kadın yalnızlığın, ateşsiz
taş odalar gibi insanın içini üşüten soğukluğunu hissetmişti.
Aynı yalnızlık erkeği de esir almıştı.
Gerçek hayatın soğukluğundan ve yalnızlığından kur
tulabilmek için "sanal" bir dünyanın meçhul kalabalığına bırakmışlardı
kendilerini.
Harfleri yan yana dizerek, madeni pırıltılı bir ekranda kendilerine
arkadaşlar aramaya başlamışlardı.
Kadın bir adam bulmuştu.
Erkek de bir kadın.
Erkek karısından, kadın kocasından uzaklaşırken ikisi de yeni buldukları
"arkadaşlarına"
yaklaşmaya koyulmuştu.
Yeni bulduklarına, çoktandır hayatlarından çıkmış hoşluklarını, zekâlarını,
çekiciliklerini, azgın arzularını gösteriyorlar, gördükleri kadar
gösterdiklerinden de etkileniyorlardı.
İkisinin hayatında da yeni bir aşk tomurcuklanmıştı.
Sonunda, erkek tanımadığı yeni aşkının yüzünü merak etmiş, kadından bir
resmini göndermesini istemişti.
Ekranda, dekolte giysili şuh bir kadın yüzü belirmişti.
Beliren yüz, karısının yüzüydü.
Adam ayrılmaya karar vermişti.
Birbirlerini sevmişler, birbirlerinden uzaklaşmışlar, milyonlarca insanın
içinde dolaştığı bir meçhule dalmışlar ve o milyonlarca insanın içinde
yeniden birbirlerini bulup yeniden birbirlerine âşık olmuşlardı.
Erkek kendini ihanete uğramış hissediyordu.
Karısının onu "aldatmak" için seçtiği erkek yine kendisiydi.
Nasıl bir isim vermeliyiz sizce bu maceraya?
Bu bir ihanet öyküsü mü yoksa, korkunç bir aşk öyküsü mü?
İki insanın ortak hafızası olan "ilişkiyi" unutup o ilişkiden bağımsız bir
macera aradıklarında gene birbirlerini buluyor, gene birbirlerine âşık
oluyorlardı.
Her defasında birbirlerine âşık olabileceklerini görüyorlardı.
Niye yan yanayken birbirlerine âşık olmuyorlardı da ancak hafızaları
silindiğinde, birbirlerini bir yabancı sandıklarında yeniden ortak sevgilerini
yaratıyorlardı?
Bir kadınla bir erkek yaklaştıklarında, birbirlerini sevdiklerinde aralarında
yeni bir canlı, "ilişki"
dediğimiz yeni bir varlık doğuyordu; birbirini seven her kadınla her erkek
kaçınılmaz olarak iki insandan üç "canlı" çıkartıyorlardı, kendileri ve
ilişkileri.
Önce, onları birbirine yaklaştıran "ilişki" büyüdükçe sanki onları iki yana
doğru itiyor, mutlu anlardan çok mutsuz anlardan beslenerek irileşiyor,
ikisinin arasında bir bağ olmaktan çıkıp onların arasında bir duvara
dönüşüyordu.
Aşılması çok güç bir duvara.
İlişki dediğimiz, iki insanın ortak hafızası.
Hafıza, sahibini tehlikelerden korumak için iyiliklerden çok kötülükleri
biriktiriyor, acıların, tehlikelerin, öfkelerin altını koyu koyu çiziyor,
kuşkulan arttırıyor, kızgınlıkları körüklüyordu.
Biz üç kişiyiz.
Ben, sevdiğim ve ilişkimiz.
Beni sevdiğime bağlayan ilişki, bir zaman sonra beni sevdiğimden ayırıyor.
İlişki olmadığında ben sevdiğimin ruhuna ulaşamıyorum, onunla kaynaşıp
tek bir varlık haline dönüşemiyorum, ilişki olduğunda ortak hafızanın
lekelerinden sevgimi, kendimi, sevdiğimi koruyamıyorum.
Sevgimiz ilişkimizle lekeleniyor.
Biz ilişkimizle birbirimizden kopuyoruz.
Bizi bağlayan bizi ayırıyor.
Nice aşk yitirdim ben.
Onda yok olup onla var olduğum, bana her defasında aşkı, acıyı, sevinci,
hayatı ve ölümü
yeniden öğreten kadınlar yitirdim.
Sevdim.
Çok sevdim.
Ama sevdiğimi, sevgimi, aramızdaki üçüncü canlıdan, ilişkimizden
koruyacak kadar güçlü
olamadım.
Birçok insan da olamadı.
İlişkimiz düşmanımıza dönüştü.
Hafızamız olmasa birbirimize yeniden sevgiyle sarılırdık biliyorum,
yeniden tanrıçam olurdu, yeniden onun mabedindeki adak yerine hayatımı
yatırırdım.
O kadınla o erkek bunu yapmayı becermişlerdi ama ikinci şanslarını bir
armağan gibi değil, bir ihanet gibi gördüler.
Bir daha kaybettiler.
Eski ilişki yenisini de öldürmeyi başardı.
Tanrıya, bize, acılar kadar sevinçleri, kötülükler kadar iyilikleri de aynı
güçte hatırlatacak bir hafıza bahşetmesi, bizi kendi hafızamızdan ve
ilişkimizden koruması için yakarmaktan başka elimizden ne gelir?
O güne dek ayrılışlar ve acılar çekmekten başka...
***
'Umurumda Değil..."
Adam uzun bir seyahat dönüşü neşeyle eve girdiğinde içeride birden tuhaf
bir sessizlik olur, dostları gözlerini kaçırır, sevgilisi huzursuzca kıpırdanır,
en yakın arkadaşı yanındaki bardağa uzanır.
Sonra herkes gider.
Sevgilisi, "Sana bir şey söylemeliyim" der.
Adam sarılır sevgilisine, "Gerek yok" der, "hiçbir şey söyleme."
Kendilerine birer içki koyarlar ve adam, sanki olması gerekenden biraz
daha neşeli ve coşkulu konuşur.
- Hadi evlenelim. Kadın şaşırır.
- Nasıl?
- Gidip evlenelim.
Adam gerçekten evlenmek mi istiyordu, yoksa o sessizliğin üstesinden
gelmek için tutkulu ruhuna uygun bir coşku patlamasına mı kaptırmıştı
kendini, yoksa duymak istemediği bir açıklamayı bir daha duymayacağı
şekilde gömmek için büyük bir olaya mı sığınmaya çalışmıştı
bilmiyoruz.
O akşam kadın, müstakbel kocasının masaya koyduğu buruşuk bir broşür
görür, arkasında birkaç
satır yazılmıştır, "Bu ne?" diye sorar, "Bir şiire başlamıştım" der adam,
kadın sevinçle ve sevginin kendisine verdiğine inandığı otoriteyle, "Bitir
şiiri" der.
Evlenirler.
Yeni bir eve taşınırlar.
Kadın, kutuları açıp eşyaları yerleştirmeye çalışırken içeri, kocasının en
yakın arkadaşı olan, geçtiğimiz yüzyılın en büyük piyes yazarlarından
Eugene O'Neill girer.
Adı konmamış, kaçamak ve kaygan bir ilişki yaşamış insanların arasındaki
o tuhaf huzursuzluk içinde kadın kutularla ilgilenir, O'Neill bir içki ister.
Kadın içki şişesini verir.
O'Neill huysuzlaşır.
- Bardak da istiyorum!
Kadın bütün kutuları tek tek açarak bardak ararken, kadının telaşını ve
tedirginliğini yatıştıracak bir hareket yapmadan bekler bardağı.
Kadın bardağı bulduğunda sormak istediği soruyu sorar.
- John'a söyledin mi?
- Biz evlendik, der kadın. O'Neill, kadına mavi bir zarf uzatır.
- Senin için bir şiir yazdim.
O'Neill gittikten sonra kadin, zarfi açmadan bir kitabin içine koyar.
Ve hayat, sanki görünenin altinda akip giden akintilardan habersizmiş gibi
akmaya devam eder.
Kadinin kocasi, daha sonra Sovyet Devrimi'ni en iyi anlatan kitabi, Dünyayi
Sarsan On Gün'ü
yazacak olan, döneminin ünlü gazetecisi John Reed'dir.
Savaş karşiti, mücadeleci, tutkulu bir adamdir.
Kadin erkek ilişkilerinde "özgürlügü ve eşitligi" savunur.
Bir akşam, bir kitap ararken, O'Neill'in karisina verdigi şiiri bulur.
Kadin, açiklamak ister.
Dinlemez bile Reed.
- Umurumda değil, der, elbette istediğini yapabilirsin, istediğinle
yatabilirsin, ben de çok yattım.
Gerçekten kadınlarla yattı mı bilinmez ama bu sözler karısını çok yaralar,
"Kiminle yattın?" diye sorar, "Kiminle yattın?"
Sonra da eşyalarını toplayıp evi terk eder.
Karısının arkasından Reed, merdivenlere oturup ağlar.
Ondan sonrası bir karmaşadır.
Kadın, gazeteciliğe başlar ve gerçekten "özgür" bir hayata dalar, neredeyse
yatmadığı adam kalmaz.
Epeyce sonra Reed, karısının, çalıştığı dergiden kovulduğunu öğrenir. Onu
yeniden bulur, birlikte Rusya'ya gidip gazeteci olarak "devrimi" izlemeyi
önerir.
Giderler.
Aralarındaki aşk yeniden canlanır.
Döndüklerinde Reed ünlü kitabını yazar.
Ama başarıya, mutlu gözüken hayatlarına rağmen Reed'in içindeki yara hiç
kapanmaz,
"umurunda bile olmadığını" söyleyen adam, karısının O'Neill'le ilişkisini
hiç unutamaz.
Karısı onu yazıya çekmeye çalıştıkça o, politikaya doğru gider, Amerikan
Komünist Partisi'nin içindeki hizip kavgalarına karışır.
Ve, birgün Amerikan Komünist Partisi'nin iç kavgalarını nihai bir çözüme
kavuşturmak ve Sovyet yöneticilerinin, kendi hizibini asıl parti olarak kabul
etmesini sağlamak için sahte bir pasaportla Sovyetler'e gider. Karısının
itirazlarını dinlemez.
Zor bir yolculuktan sonra Rusya'ya varır ama bir daha oradan çıkamaz.
Kaçmaya çalışırken Finlandiya'da hapse düşer, hastalanır, Sovyetler'e iade
edilir.
Tek istediği, karısına kavuşmaktır.
Her gün mektup yazar.
Cevap alamaz.
Alamaz, çünkü karısı kocasını bulabilmek için o belalı günlerde hayatını ve
geleceğini tehlikeye atarak Sovyetler'e doğru korkunç bir yolculuğa
çıkmıştır.
Haberleşemezler bile.
Reed, karısının yeniden O'Neill'e döndüğünden kuşkulanır hep.
Karısının, kendisini bulabilmek için ne acılara ve sıkıntılara katlandığını
bilmez.
Birbirine kavuşmak isteyen iki insan, bu amaca ulaşabilmek için hayatlarını
tehlikeye atmaya, buzlu bozkırlarda günlerce süren yürüyüşlere, açlığa,
hastalığa razı olurlar.
Sonunda birbirlerine kavuştuklarında artık, Reed çok hastadır.
Bu insanların hayatını anlatan filmi izlerken kaçınılmaz bir şekilde
kendinize soruyorsunuz, eğer kavşak noktalarında bu iki insan başka türlü
davranmış olsaydı, hayatları da.başka türlü olabilir miydi, diye.
Eğer kadın, sevgilisi seyahatteyken O'Neill'le kırıştırmasaydı ve Reed eve
döndüğünde bunu fark etmeseydi hayatları nasıl olurdu ya da o mektubu
bulduğunda karısının açıklamasını bile beklemeden, "Umurumda değil"
demeseydi de karısını dinleseydi, kıskançlığını saklamaya çalışmak yerine
gösterebilseydi ne olurdu?
Çok büyük bir yazar olan O'Neill'i o kadar kıskanmasaydı, acaba yazıdan
ziyade politikaya ağırlık verir miydi, yoksa kendi kitaplarını yazmayı mı
tercih ederdi?
Bu kadar "özgür", bu kadar "rahat", bu kadar "dost" oldukları halde neden
her şeyi açıkça ve dostça konuşa
madılar, yoksa aşk o dehşetli parçası kıskançlıkla birlikte geldiğinde o kadar
"özgür, rahat ve dost" olamıyor muydu insan?
Bir yandan, onu bir kere daha görebilmek için hayatını tehlikeye atmaya
razı olurken bir yandan da hayatının en önemli acısını ondan saklamak,
gerçek duygularını açıklayamamak; kıskanan âşık bir insanın bir yanıyla
sevdiğine yaslanıp bir yanıyla ondan, onun asla ulaşamayacağı kadar uzak
olduğunu mu gösteriyordu?
Neden bütün hayatlarını etkileyecek hatalar yapmışlardı, insanlar âşık
olduklarında mutlaka bir hata mı yapıyorlardı?
Büyük ve unutulmaz aşkları, öylesine büyük ve unutulmaz kılan, yapılan
hataların açtığı ve asla sağalmayan yaralar mıydı?
Hiç kapanmayacak yaralar açmaya muktedir olduğumuz halde neden açılan
yaraları iyileştirmeye muktedir değildik?
Yaşadığımız aşklar hayatlarımızı değiştiriyor.
Yapılan hatalar da değişen hayatı bir kere daha değiştiriyor.
Savruluyoruz.
O aşklar olmasaydı, o hatalar yapılmasaydı, o hayatlar nasıl olacaktı hiç
bilemiyoruz.
Bildiğimiz, hayatı başkalarından daha başka türlü, daha tutkulu, daha
unutulmaz yaşadıkları ama buna rağmen içlerinde hep "bir şeyin yarım
kaldığı" duygusunu taşıdıkları.
Reed, bunaltıcı bir Sovyet hastanesindeki demir karyolada çok erken gelen
bir ölümü beklerken, karısı, başucundaki komodinin üstünde yıllar önce
kocasının cebinden çıkan buruşuk broşürü
bulmuştu.
Arkasını çevirip bakmıştı.
Reed, o yarım şiiri yazıp tamamlamış ama karısına söylememişti.
Onların, defalarca bölünen, yolundan sapan eksik ilişkilerinde tamama eren
tek şey de o şiir olmuştu herhalde.
Bir de kadının, bir ölünün başucunda döktüğü gözyaşları...
***
Sus Artık Sesim...
Kendimizi olduğumuzdan başka biri sanarak yaşarız hepimiz ama bir
yanımız aslında kim ve ne olduğumuzu hep bilir, bütün hayatımız da,
gerçekleri söyleyen içimizdeki o haini susturmaya uğraşmak, onu
yatıştırmaya çabalamak ve kendimizden kaçmakla geçer.
Hayatın ne olduğunu bana sorarsanız, size uzun bir kaçış olduğunu
söylerim.
Bütün o övünmelerimiz, kızgınlıklarımız, başkalarını suçlamalarımız,
kendimize acımalarımız, anlaşılmadığımızdan yakınmalarımız, nedensiz
kederlerimiz bir kalebendin imkânsız kaçış
çabalarından başka nedir ki?
Bizi kendimizden kaçıracak, özgürlüğe, bizsizliğe götürecek olan arabamıza
koştuğumuz iki muhteşem ve güçlü at, unutuş ve hatırlayıştır.
Kendimiz olduğumuz anları unutmak, kendimizi başkası sandığımız anları
hatırlamak isteriz.
Ama atlarımız ne yazık ki umduğumuz kadar uysal değildir, beklenmedik
anlarda şahlanarak, kişneyerek, istemediğimiz yollara saparak, birbirlerinin
yerine geçerek bizi, duvarları bizim benliğimizden örülmüş büyük
hapishanenin içinde döndürür dururlar.
O hapishanenin dışına çıkamazlar.
Kendi gerçek kimliğini anlatan kimseye, belki de o yüzden, rastlamadım
bugüne dek.
Bu, yalnızca yalancılıklarından, samimiyetsizliklerinden değildi; gerçek
kimliklerini saklamak için öylesine
uğraşıyorlar, öldürdüğü adamın cesedini gömen bir katil gibi onu öylesine
derine gömüyorlardı
ki, ortaya çıkarmak istediklerinde bile üstündeki toz topraktan onu
arındıramıyorlar, onu çırılçıplak, apaydınlık göremiyorlardı; seziyorlardı
yalnızca, bu kadarı bile onları korkutup hayatlarını bir kaçışa çevirmeye
yetiyordu.
Bir düşünceyi, bir olayı, bir bilgiyi unutabilirdiniz ama güçlü bir sezgiyi
unutmak o kadar kolay olmuyordu.
Ve, biz o sezginin yanlış olduğunu kanıtlayacak hikâyeler anlatıyorduk.
Bizim hep iyi kalpli bir kurban, başkalarının ise insafsız cellat olduğu
hikâyeler.
Bunları anlatırken kendi gerçeğimizi unutuyor, kendi hapishanemizden
kaçıyor, özgürleşiyorduk ama gözlerimizi yeniden açtığımızda kendimizi
yeniden aynı hapishanenin içinde buluyorduk, üstelik bizi bunaltan
sezgilerimiz yeni yeni yalanlarla daha da güçlenmiş, ruhumuzu yaralayan
yalanlar daha da çoğalmış oluyordu.
Afyonu ve şehveti daha on sekiz yaşındayken Quartier Latin'deki küçük bir
orospunun koynunda keşfeden ve bütün hayatını bir iç sıkıntısıyla geçiren
Baudelaire'in şiirindeki gibi, "köhne bir odaydık solmuş güllerle dolu."
Yalanlar, unutulmak istenenler, inkâr edilenler, kokularını, renklerini
yitirmiş solgun çiçekler gibi çoğalıyordu içimizde.
Tanrının, öfkeli bir vaktinde yarattığı bir cinstik biz, yaptıklarımızın
intikamını kendimizden kendimiz alıyorduk, rüyalarımızla, ani
hatırlayışlarımızla, pişmanlıklarımızla kendimizi bıçaklıyor, yaralıyor,
kanatıyorduk.
Yazdıkları yasaklanan, yargılanan, kendini ve insanları ölüm gerçeğini
yüzlerine vurarak aşağılayan ve kendinden hiç kurtulamayan o kederli
afyonkeşin bir dize sini biraz serbest bir çeviriyle neredeyse bütün insanlık
haykırabilirdi:
"Hançer benim, yara bende."
Kendimizi, gerçek kimliğimizi, bununla ilgili güçlü sezgilerimizi
affedemiyor, unutamamanın öfkesiyle hançerleşerek kendi hapishanemizin
duvarları olan ruhumuzu yırtmaya uğraşıyorduk.
Bilmiyorum, tanrı kime kızıp kimden intikam almak için bizi böyle
yaratmıştı.
Ne gerçeğimizden memnunduk ne de gerçeğimizi değiştirebiliyorduk.
İnkâr etmeye uğraşarak, unutmaya çabalayarak ve imkânsız bir kaçış için
koşarak kendimize bir hayat inşa ediyorduk.
Bir başkası olduğunu sanarak yaşamanın ve kendini buna bir yanıyla
inandırırken bir yanıyla da gerçeği bilmenin zorluğu içindeki dehşetli
mucize ise zaman zaman bir başkası olmayı başararak hayattan mutluluk
damlaları sağmaktı.
Öfkelerimizi, acılarımızı, vicdan azaplarımızı, intikam isteklerimizi,
şımarıklıklarımızı
unuttuğumuz anlardı bunlar ve bu muhteşem unutuşu sürekli hatırlamak
istiyorduk.
Ama unutmanın zorluğu gibi hatırlamanın da zorluğu vardı; bir ses, bir
şarkı, rüyalarımıza karışan bir kâbus, bir resim, bir bakış bize hatırlamak
istediğimizi unutturuyor, kendi gerçeğimizi sezgilerin pusları arasından
çekip çıkartıyor, bizi kendi gerçek varlığımızın yansımalarıyla yüz yüze
bırakıyordu.
Baudelaire, yalnız çocukluğunun, çalkantılı gençliğinin, bitmez iç
sıkıntılarının arasında bu hatırlayışın güçlüğünü, bunu becermenin
neredeyse bir sanat olduğunu da keşfetmişti:
"Bende mutlu anları yâd etme sanatı var."
Mutlu anları sık sık "yâd edemiyorduk", istiyorduk bunu yapmayı ama o
anlar, o güzel hatıralar bizim sahip olmadığımız bir hakka, sık sık
hapishanemizin dışına, özgürlüğüne kaçma hakkına sahipti, onları kolayca
yakalayamıyorduk.
Onlar bizi bırakıp gittiğinde biz onların peşinden gidemiyor, kendi içimizde
kapalı kalıyorduk.
Kendimizi bir başkası sanarak yaşasak da seziyorduk kim olduğumuzu.
Hangimiz kendimiz olarak mutluyduk ki?
Onun için değil miydi zaten bize kendimizi unutturanlara, aşka ve sanata
hayran olmamız, onun için değil miydi zaten âşık olduklarımızı bir tanrı ya
da tanrıça gibi görmemiz, onların bir mucizeyi gerçekleştirdiklerine, bizi
değiştirdiklerine inanmamız?
Uzun ve imkânsız kaçışımızda bize yardımcı olan herkese minnettardık.
Ama kaçınılmaz olarak kendi gerçeğimize döndüğümüzde, kızdığımız da
kendimiz değil, bir zamanlar bizi mutlu etmiş olanlar oluyordu,
öfkeleniyorduk onlara, bizi kandırdıklarını
düşünüyorduk, o mutluluğun sonsuza kadar sürmemesinin nedeninin onlar
olduğuna inanıyorduk, o mutluluğu bozanın bizim gerçek varlığımız
olduğunu itiraf etmemiz imkânsızdı, bunu yapan biz olamazdık, çünkü biz,
bizden başkasıydık.
O mutluluk ânını çatlatan sözü söyleyen biz değildik, o muhteşem unutuşu,
sahip olduğumuz her şeyi değersiz bulduğumuz gibi, değersiz bulup yere
çalan biz değildik, biz değildik bize yakınlaşan herkesi kendimizi
aşağıladığımız için aşağılayan.
O uzun ve imkânsız kaçışta, kendimize sürekli anlat
mak istediğimiz, içimizdeki yargıcıyı ikna edebilmek için sürekli
söylediğimiz hep aynıydı:
"Benim hayatımı mahveden ben değilim, onlar mahvetti benim hayatımı."
Hayatımıza girmiş ve oradan "suçlu ilan edilmeden" çıkmayı başarmış kaç
kişi vardı?
Bu kadar çok suçlunun hayatımızda birikmesi bizi kuşkulandırmıyor
muydu, bunca suçlunun ancak bir hapishanede bir araya gelebileceğini hiç
düşünmüyor muyduk?
Kuşkulanmasak ve düşünmesek bile seziyorduk.
Sisli bir sahranın dibinde bağdaş kurmuş Köhne bir sfenksin çöllerde
unutulmuş, Yapın vahşi, akşamları yükselir sesin Şarkını batan güneşlere
söylersin.
Unutuşun ve hatırlayışın atlarını batan güneşlere doğru sürüyor, şarkımızı
batan güneşlere söylüyorduk.
Atlarımız kendi hapishanemizin duvarları içinde, o duvarlara çarpa çarpa,
kendilerini ve bizi yaralaya yaralaya koşuyorlardı.
Kendimizi bir başkası sanarak yaşıyor ve aslında kim olduğumuzu asla
tümden unutamıyorduk, kendimize doğru sürükleniyor, en hayati anda
birden kendimiz gibi davranarak varlığımızdan intikam alıyorduk.
Bunun nedenini hep merak ediyor ama hiçbir zaman da tam
anlayamıyorduk.
Bir kiliseyi gezerken felç geçiren ve hayatı gibi ölüme gidişi de sıkıntılı
olan "Kötülük Çiçekleri"nin şairiyle birlikte yalvarıyorduk o vakit.
Hadi şimdi nedenini aramayı bırakın Meraklı, güzel, tatlı sesim, ne olur, sus
artık.
Sussun diye içimizdeki o ses nasıl hasretle bekliyor, nasıl sığınmaya
çalışıyorduk unutuşlara ve hatırlayışlara.
Ama susmuyordu.
Sandığımızdan başka biri olduğumuzu zehir solur gibi fısıldıyordu
kulağımıza.
***
Yanlış Bir Gün...
Yolunu şaşırmış bir yolcu gibi kış başında geliveren bahar günleri, ılık ve
güneşli öğlenleriyle birlikte kanatları sarı benekli sığırcıkları da getirdi
balkonuma, ince parmaklıkların üstüne konup araya kesik notaların karıştığı
uzun ötüşlerle dem çekiyorlar.
Sonra aniden kaybolup gecenin bir vakti yeniden geri dönüyorlar, sislerin
içinde yüzlercesi birden ötmeye başladığında bir fıskiyeden fışkıran cam
bilyelerin birbirine çarpmasını andıran seslerle doluyor hava.
Bazen susuyorlar, aralarından biri uzun bir şarkıya başlıyor, duruşları,
nakaratları, helezonlar halinde birbirine dolanarak çoğalan notalarıyla
insanın içinde sebepsiz sevinçler yaratan bir bahar konçertosuyla geceyi
neşelendiriyor.
Bir çimen kokusu duyuluyor seslerinde.
Parlak güneşi, ılık öğlenleri, birden bastıran sisleri, kuş sesleriyle kış
başında bahar günleri yaşanıyor.
Bütün güzelliğine rağmen böyle zamansız mevsimlerin içinden çıkan yanlış
günler, derinlerde bir hüznü de kıpırdatıyor.
Terk etmeye hazırlanan sevgilinin son öpüşü gibi geçmişteki güzel günleri
insafsızca hatırlatıp geleceğin yalnızlığıyla insanı korkutan bir yanı da var
bu yanlış günlerin.
Zamanın akışında aniden meydana gelen bu yırtılış
lar, altından ne kadar renkli ve neşeli bir görüntü çıkartıp sunsa da zamanın
geçişini, düzenli mevsimlerle günlerden daha fazla hissettiriyor.
Geçmiş bir mevsimin unutulması gereken tatlarını kaprisli bir gülücükle
bağışlayan sahnelerin yaşandığı böyle günlerde, gelecek daha fazla
ürpertiyor beni.
Şaman büyücülerin kötülüklere karşı omuzlarından geriye attıkları tuz
parçacıkları gibi maziye doğru fırlatıp attığımız hatıralar, bir hayaletler
panayırında canlanıveriyorlar, tek tek bütün günleri buluyorsunuz o
panayırda, şu çok sevindiğim gündü, şu, beni acıyla kıvrandıran gün,
hangisinin ne zaman geleceğini bilmiyordum ve hepsi geldiler, binlerce
siyah balon gibi uçtular semalarımda, her biri patlayıp içinden bir başka
renk, bir başka hayat, bir başka yüz, bir başka duygu çıkarttı.
Gelecek o siyah balonlarla dolu.
içlerinden neler çıkacak?
Karanlık bir kış gecesi beklerken sığırcıkların keyifle şakıdığı bir bahar
sabahı mı bulacağım, bir yaz günü beklerken kış günlerinin azgın
boralarından biri mi çarpacak yüzüme?
Nasıl baş edeceğim hayatın beklenmedik değişiklikleriyle?
Çıplak bir çingene çocuğu gibi günlerin arasında eşinip neyi arayacağım,
huzur mu isteyeceğim, heyecan mı, şeytan uçurtmaları gibi uçup gideceğim
günler mi isteyeceğim, unutulmuş bir verandaya bırakılmış eski bir koltuk
gibi durduğum yerde durmayı mı?
Ne isteyeceğim ve ne bulacağım?
Kanatları sarı benekli sığırcıklar aniden ötüverecekler mi bir gece?
Yoksa bir kar sessizliği mi hâkim olacak hayata?
On iki yaşındayken bir pazar akşamı boş bir tramvayın arka sahanlığında
yapayalnız hayaller kurarken, "on yıl sonra ne olacak acaba" diye
düşündüğümü hatırlıyorum, on yıl sonra baba olacağım aklıma bile
gelmemişti o sırada, gelmesi de mümkün değildi.
Aradan yıllar geçti.
Geleceğini merak ederek izledim kendi hayatımı.
Mutluluk ve başarı bekledim hep.
ikisini de bulduğum zamanlar oldu, ikisini de kaybettiğim zamanlar.
Hayatın benle dalga geçtiği ve benim hayatla dalga geçtiğim zamanlar oldu.
Hayal kurmaktan bile korktuğum günler gördüm.
Hayallerimi bile aşan günler bazen.
Geçmişi unutmayı öğrendim, geleceği merak etmemeyi.
Geleceği merak ettiğim anları düşünüyorum da şimdi, hep yalnızdım o
anlarda, gelecekle yalnızlık arasında bir bağ var gibi geliyor bana, insan
yalnızken geleceği düşünüyor ve geleceği düşünmek insanı yalnızlaştırıyor.
Biraz sonra dağılacak bir kalabalığa bakmak gibi geleceğe bakmak.
insanlar ekleniyor hayatına, insanlar eksiliyor, sen bir kalabalıktan bir başka
kalabalığa çok da fark etmeden geçiyorsun, birileri senin hayatından
çıkıyor, sen birilerinin hayatından çıkıyorsun.
Teninin parçası olmuş niceleri uzaklaşıyorlar, bir zamanlar adını bile
bilmediklerin ise daha sonra en mahrem gülüşlerinin sahibi oluyorlar.
ileriye baktığında, geçmişin gölgeleri kaçınılmaz olarak düşüyor geleceğin
üstüne, gitmiş olanları
hatırladığında gidecek olanları da düşünüyorsun, en yakınından bile
uzaklaştırabiliyor insanı bu düşünceler, o da eksilecek mi hayatımdan diye
soruyorsun kendine.
"O gitmez" dediğin kaç kişi gitti, asla kopamayacağını sandığın kaç kişiden
koptun, hafızanda birer soluk hayalet şimdi onlar ve sen onların hafızasında
soluk bir hayaletsin, gelecek, hayatından kimleri soluk hayaletlere
çevirecek.
Geçmişin anıları, geleceğin soruları...
Binlerce yıldan bu yana insanoğlu bu ikisinden kurtulamıyor.
Cevabı öğrenilen her soru anıların arasına katılıyor, yerine yeni sorular
çıkıyor.
Kış başındaki bahar günlerinde, birden bastıran sislerin, ılık güneşlerin ve
cam bilyeleri andırarak birbirine vuruşan notalardan oluşan kuş ötüşlerinin
yaşandığı zamansız mevsimlerde hatıralar da sorular da birden çoğalıyorlar,
sığırcıklar gibi.
Balkon parmaklığının ince demirlerine sıralanıyorlar.
Her birinin sesini duyabiliyorum.
Yalnız bir gece duruyor şurada, ümitli bir soru yanında, berisinde sevinçli
bir gün var, ötesinde duran endişeli bir başka soru.
Bu kış gecesindeki bahar sisinin içinde öylesine kalabalıklar ve öylesine
hızlı uçuşuyorlar ki geleceğe mi yoksa geçmişe mi gittiğimi bile
anlayamıyorum.
O andan uzaklaşıyorum sadece.
Bu zamansız bahar, bu yanlış gece, bu ılık sis, bu kuş sesleri güzelliğiyle
beni içine çekip, beni bulunduğum yerden ve zamandan alıp götürüyor.
Hem uçuyorum, hem düşüyorum.
Bu sebepsiz memnuniyet, bu köksüz sevinç, kendileri gibi sebepsiz ve
köksüz endişeler yaratıyor.
Geleceği bilmek ister miydim?
Hayır, geleceği bilmek istemezdim.
Sevinçler kadar acılar da getireceğini daha yaşamadan biliyorum.
Bunların bir sırası olmadığını da...
Beklenmedik zamanlarda, beklenmedik biçimlerde ortaya çıkacaklarını da...
Geleceğin kendi kendine bir geçmişe dönmesini, yüzüme doğru yaklaşan
her siyah balonun patlayacağı ânı bir çocuk gibi gözlerimi kısarak bekleyip,
patladığında içinden çıkanın tenime değişini hissetmeyi tercih ederim.
Ama bu kuş sesleri bütün o soruları uyandırıyorlar.
Zamanın yırtıldığı anlarda zaman daha çok hissediliyor.
Hatıralarla, en açılarıyla bile başa çıkabiliyorum, gelecekle ilgili sorularla
da başa çıkarım, en tehlikeli, en korkutucu, en yakıcı olanlarıyla bile.
Bir kış gecesinde bir bahar gününü yaratan kudret bununla eğlenebiliyorsa
ben de bana yaşatılanla eğlenebilirim.
Koca bir şehrin, sisin ardında tümüyle yok olmasına gülümseyebilirim.
Sisin içinden tek başına çıkıp geliveren o yalnız sığırcığın kanatlarındaki
beneklerin içeriden vuran ışıkla parlamasından kendime bir sevinç
çıkartabilirim.
Kış gecelerinde baharların yaşandığı bir hayatın sahibiyim.
Ve bazen, anıları da, soruları da, kendimi de unutup sadece kuşları
dinleyebiliyorum. Sislerin içinde güzel ötüyorlar...
***
Hazzın Haritası...
Ben onu tanıdığımda artık neredeyse yaşlılığını bile geride bırakacak
çağlardaydı, yaşını kimse bilmezdi, ıssız bir peronda son treni beklerken
ayaklarının dibindeki bir karınca yuvasını
seyrederek oyalanmaya çalışan gamsız bir yolcu gibi hayata da, insanlara da
aldırmaz bir ilgi göstererek yaşardı.
İri gövdesini, koca memelerini rahatça taşıyarak hep dik tutar, ilgimi
çekecek bir iştahla yemek yerdi.
Artık hiçbir yaşla tanımlanamayacak kadar yaşlı olmasına karşın garip bir
cinsellik rayihasını hep kendisiyle birlikte dolaştırırdı, aşk hikâyelerini,
küçük kaçamaklara ait dedikoduları yemeklere gösterdiği iştahla öğrenmek
isterdi, duyduklarını bizim bilmediğimiz gizli bir tarihin ona bıraktığı
anılarla kıyaslar gibi elindeki altının değerini dişine vurarak anlayan bir
sarrafın dikkatiyle gözlerini kısarak dinler, sonra da çizgilerin arasında
kaybolmuş dudaklarında beliren alaycı bir gülümsemeyle "hıh" derdi.
Herkesi ve her şeyi küçümserdi.
Bir kez bile kendisinden ya da geçmişinden söz ettiğini duymamıştım,
dillere destan güzelliğini başkaları anlatırdı.
Bazen, ikimiz yalnız olduğumuzda inanılmaz derecede açık saçık hikâyeler
anlatır, sonra da sanki anlattığı hikâyeyle beni bir oyunda mat etmiş gibi
neşeli bir kahkaha atardı.
Öğüt verdiğini, akıl öğrettiğini, başkalarının işine karıştığını, yaşlılığın
kendisine verdiği haklan başkalarına kendi görüşlerini kabul ettirmek için
kullandığını hiç görmemiştim, ciddi konulardan konuşmaktan,
dertleşmekten, acılarından, hastalıklarından, tecrübelerinden bahsetmekten
hoşlanmazdı.
Yalnız bir keresinde, bir konuşmanın ortasında, "Herkes hazza koşar"
demişti, sonra başını
sallayıp, "Çok azı onun başında beklemeyi bilir" diye eklemişti. Ne dediğini
anlamamıştım.
Doğrusu pek aldırmamıştım da. Bu iki cümle zihnimin karanlıklarında,
kendisine anlam kazandıracak hiçbir tecrübeye rastlamadan denize
bırakılmış iki balık gibi kaybolup gitmişti.
Hazzı ondan daha iyi bildiğimi, daha çok tadına vardığımı ve hazzın keyfini
çıkartmak için kimsenin kılavuzluğuna ihtiyacım olmadığını sanıyordum.
Bir define avcısı gibi hazzı arıyordum, bulduğumda başında beklemek
aklıma bile gelmiyordu, gençliğin o inanılmaz açgözlülüğüyle hemen
tüketmeye uğraşıyordum, döküp saçarak, bulduğum hazdan alabileceğim
zevkten çok daha azını alarak sarılıyordum hazza.
Aç birinin iyi bir yemeğin tadını almasının neredeyse imkânsız olduğunu,
yemeğin gerçek lezzetini fark edebilmek için biraz doymuşluk gerektiğini
çok sonraları öğrenecektim.
Rastladığım birkaç define sandığını yağmalarken aceleciliğimle neler
kaybettiğimi kavrayamıyordum henüz. Aradan yıllar geçti.
Hazzı, aceleyle ganimet çantasına dolduran telaşlı bir korsan gibi
davranmak yerine daha telaşsız hareketlerle hazzın sahibi olabileceğimi
fark etmeye başladım.
Hazzın başında beklemeyi öğrendim.
Önümde bir mücevher kutusunun kapağı açıldığında, gördüklerimi kapıp
kaçmaya çalışmıyordum, duruyor, o rengârenk ışıltıyı seyrediyor, parlak
taşlara teker teker dokunuyor, onların değerini tartıyor, okşuyor sonra
kutunun kapağını kapatıyordum.
İçindekinin ne olduğunu bilerek kapağı kapalı bir mücevher kutusunun
başında durmanın yarattığı o sancılı zevki hissediyordum.
Onunla aramda duran yasakları, günahları, cezaları görüyor, sadece taşların
ışıltısını değil, o yasaklara başkaldırmanın tadını da tadıyordum.
Tuhaf, anlaşılması zor bir sihri vardı hazzın, kutunun kapağını kapatıp
bekledikçe kutu büyüyor, içindeki değerli taşların miktarı artıyordu.
Bazen kutuyu açıyor, içinden bir zümrüt, bir yakut, bir pırlanta alıyor, sonra
kapağı kapatıp elimdeki o küçük parçaya bakarak kutunun içindeki hazineyi
hayal ediyordum.
Hazzı çoğaltan büyüyü keşfetmiştim.
Kendi arzusuyla dövüşen sabrın yarattığı muhteşem hayal gücüydü
dokunulmamış hazzı her an biraz daha büyütüp çoğaltan.
Hazzın sahip olduğu parlaklıktan daha büyük bir parlaklığı, getirdiği
zevkten daha büyük bir zevki, verdiği heyecandan daha büyük bir heyecanı
hayal gücüm yaratabiliyor, hiçbir hazzın tek başına sahip olamayacağı bir
zenginliği ona hayal gücüm katıyordu.
Kaybolmuş iki cümle ortaya çıkmış, yalnız bir yolcuyu kutsanmış kıyılara
götüren denizkızları
gibi bana kılavuzluk etmeye başlamıştı.
Hazzın başında beklemeyi, ona dokunmayı ertelemeyi öğrenmiştim.
O yaşlı kadının bana ne anlatmak istediğini, aceleci insanları niye
küçümsediğini, hazza, hayatın bana gösterdiği yoldan değil, sabrımla inşa
ettiğim bambaşka bir yoldan ulaşmanın lezzetini anlamıştım.
Hazzı ertelemek, o hazza sahip olmak için çırpınan bedeninle zihnini o
hazdan uzak tutmak sanki kendi varlığını inkâr etmek gibiydi, kendinden,
benliğinden, sınırlarından kopup uzaklaşıyor, kendini neredeyse tümüyle
unutuyor ve hayal gücünün genişlettiği hazzın içine, uzun bir bekleyişten
sonra daldığında artık orada kayboluyordun.
Hazzın senin zerrelerine yayılmasına engel olacak hiçbir sınırın
kalmıyordu, haz kendisini engelleyebilecek hiçbir barikata çarpmadan seni
kendi içinde eriterek bütün hayatını kaplıyor, sen hazzın kendisine
dönüşüyordun.
Kendini ve geçmişini yok ediyordun.
Hazzın içinde yok olmayı öğrendiğinde arılıyordun, neden bütün dinlerin
hazzı yasakladığını; bu menzilde kendi dünyanı yaratıp kendi tanrın haline
geliyor, hazza tapınıyordun çünkü.
Ürkütücüydü.
Ve çıldırtıcı.
Büyük bir sihrin gücünü eline geçiriyor, bir sihirbazın tavşanını bir şapkada
kaybetmesi gibi kendini hazdan bir dünyanın içinde kaybediyor, onu her
seferinde bambaşka âlemlerde, bambaşka günahlarda, bambaşka biri olarak
gezdiriyordun, gittiğin yerlerde gördüklerini kimseye anlatmıyor, her
seferinde oraya yeniden dönmek isteğiyle geri geliyordun.
O yaşlı kadının neden hiç kendi hayatından söz etmediğini, neden kendi haz
yolculuklarından örnekler verme
diğini, neden her dinlediği hikâyeden sonra öyle gülümsediğini, sıradan iki
cümleyle aslında karşısındaki genç çocuğa günahlarla ve zevklerle dolu bir
dünya bağışladığını anlıyordum.
Kendi gezdiği toprakların haritasını iki cümleyle çizmişti.
O haritayı insanların önüne bırakıyordun.
Bazıları onun peşinden gidiyordu, o yolculuğun neler vaat ettiğini sezen
bazıları da korkuyla kaçıyor, hazzı reddediyor, kendilerini kurallarla
yasaklardan oluşan kalelere hapsediyor, manastırlara kapanıyorlardı.
Korkmakta haklıydılar belki.
Kaybolmak ve geriye bir daha dönmemek de mümkündü.
Bazıları kaybolmuştu.
Ama o yaşlı kadın gibi olanlar, gidiyorlar ve dönüyorlardı.
Eğer hazzı sadece kendin için değil de, o hazzı seninle paylaşacak olan
insan için de erteler, onun hayal gücünü de hareketlendirir ve onu zengin bir
sofrada aç tutarsan, o zaman bir başka insanın, hazzın yanı sıra sana da
bağlanmasına, büyük bir bağımlılığa tutsak olmasına yol açıyordun.
Hayal gücünün her an biraz daha büyüttüğü o hazdan tatmadan, beklemenin
yarattığı vaatlerin karşılığını görmeden yanından ayrılamıyorlardı.
Kendi hayal güçlerinin esiri oluyorlardı.
Beklemek, bir yayı germek gibiydi, ne kadar beklersen yay o kadar
geriliyor ve sen kendinden o kadar uzağa düşüyor, hazzın o kadar derinine
giriyordun.
Ah, ne çılgın yolculuklardan geçer böyle fırlatılan bir ok.
Bir filmde Romy Schneider, tanıştıktan kısa süre sonra seviştiği erkeğe,
"Ben kendimi çabuk teslim ettiğim erkeklere âşık olmam" diyordu.
İnsan da çabuk teslim olduğu hazlara esir olmuyordu sanırım.
Onlar, hayallerimizin bereketli topraklarında büyüyememiş, serpilememiş,
güçlenememiş hazlar oluyorlardı, hızla tadıyor, hızla unutuyordun.
"Hazzın başında beklemeyi çok az insan bilir."
Öyle demişti.
Sanırım çok beklemiş, ödülünü almıştı.
Hayata ve ölüme omuz silkecek, kendisini almaya gelecek son trene
aldırmayacak kadar büyük ödüllerle ödüllendirilmiş olmalıydı,
yaşadıklarının gücü o yaşlı bedenine son âna kadar bir tazelik katmıştı.
Başkalarının hikâyelerini dinlerken onları hep kendi yolculuklarıyla, kendi
yaşadıklarıyla kıyaslamış, kendi geçtiği yollardan geçen olup olmadığını
anlamak istemiş, belki de son günlerinde bunları paylaşabilecek, bunları
bilen biri olsun istemişti.
Öyle birilerine rastladı mı bilmiyorum.
Bana haritasını bıraktı sadece.
iki cümlelik bir harita.
Geçtiğim yollarda onun alaycı tebessümünü göreyim diye.
Onunla, birgün onun gittiği yerde buluştuğumuzda, ona, "Neler yaptığını,
neler yaşadığını
biliyorum" diyeceğim.
Ve, ekleyeceğim, "Senin bana verdiğin haritayı onlara bıraktım."
Sanırım gülümseyecektir.
***
Eski Şehirde...
Şehirler de eskiyor.
Neşeli ışıklarını yitiriyor, soluyor, gençliği andıran çağıltılı hayatlarından
yorgun bir yaşlılığa geçiyorlar.
Bir zamanlar "ışıklar kenti" olarak anılan, âşıkların, üstlerinde öpüştüğü
sevimli köprüleri, albenili vitrinleri, sokak aralarında karşınıza çıkıveren
minicik meydanlarıyla çarpıcı bir zıtlık yaratarak geniş bulvarların sonunda
beliren devasa meydanları, düzgün binaları, kaldırımlarına insan
sıcaklığıyla yayılan kafeleri, şokola ve konyak kokulan, yoldan geçenlere
ayaküstü istiridye servisi yapan lokantaları, seyyar tezgâhlarında patates
kızartması satan zencileri, sinemaları, kitapçıları, müzeleri, konserleriyle
dünyanın mücevherlerinden biri olan Paris de sanki yaşadıklarından
yorulup yaşlanmış.
Yollar biraz ıssızlaşıp sessizleşmiş, kentte hayat, geceleri biraz erken durur
olmuş, vitrinler soluklaşmış, ışıklar azalmış.
Bu eskimiş haliyle insanda, kentin bir tozunu alma isteği uyandırıyor.
Güzelliği orada duruyor ama bu, bir kenarda bırakılmış ve çoktandır
dokunulmamış değerli bir biblonun tozlu güzelliği. Parlaklığı sezilse de ilk
bakışta fark edilmiyor artık, bakanın gözlerini kamaştırmıyor.
Belki de bu yorgunluk, bakanın gözlerindeki yaşlılıktan yansıyor şehre.
Sokaklarda, kaybolmuş bir gençliğin izlerini arayarak yalnız başıma
dolaşırken, belki tanıdık bir ize rastlarım diye bir sinemaya girdim.
Üç dört kişilik küçük seyirci grubuyla neredeyse bomboş salonda oturup
ışıkların kararmasını
bekledim.
Philip Roth'un bir romanından uyarlanan film, yetmiş yaşlarına gelmiş
başarılı bir edebiyat profesörünün hayatını anlatıyordu.
Anthony Hopkins'in oynadığı profesör bir zamanlar dekanlık da yapmış ve
epeyce düşman kazanmıştı.
Bir ders sırasında farkına varmadan söylediği bir sözle zenci öğrencilere
hakaret ettiğini iddia ederek profesörü disiplin kurulunun önüne
çıkarıyorlardı.
Böyle bir aşağılanmadan hoşlanmayan profesör istifa etmeye karar veriyor
ama bu kararını
söylediği karısı, "Bir şey oluyor" dedikten sonra kocasının kollarında
ölüyordu.
Aynı gün, işini ve çok sevdiği karısını kaybediyordu yaşlı adam.
Gidip, üniversiteye yakın bir gölün kıyısında inzivaya çekilmiş, çoktandır
roman yazamayan bir yazarı bularak ondan, başına gelen haksızlığın
romanını yazmasını istiyordu.
"Kendi hikâyeni kendin yaz" diyordu yazar.
Dost oluyorlardı ve profesör kitabını yazmaya başlıyordu.
Ama edebiyat bilmenin roman yazmaya yetmediğini çabucak anlayıp
bırakıyordu kitabı.
Hayatla arasındaki son köprü de daha kurulamadan yıkılıyordu böylece.
Yaşlılığıyla ve yalnızlığıyla yüz yüze kalıyordu.
Ve postanede çalışan genç bir kadınla tanışıyordu.
O tuhaf kadınlardan biriyle.
Kadın, akşamlan da bir ahırı temizliyor ve ahırın üstündeki odada
kalıyordu.
Nicole Kidman'ın oynadığı genç kadın, kendisini yolda arızalı arabasının
yanında bulup ahırdaki odasına bırakan profesöre, "Benle yukarı gel"
diyordu.
Profesör, yüzünün çizgilerinde kırılıp parçalanan bir gülümsemeyle, "Ben
uzun zamandır bir kadınla birlikte olmadım" deyince genç kadın, "Sen
bilirsin" diyerek arabadan çıkıyor ama kaldığı odanın kapısını da içeri
girdikten sonra ardına kadar açık bırakıyordu.
Uzun uzun o kapıya bakıyordu yaşlı profesör. Son zamanlarda yaşadığı
hırpalanmalara bir de başarısız bir yatak macerasının katılmasından,
yaşlılığının bir kez daha yüzüne vurulmasından korkar gibi ama vaat
edilenin hazzını da bilerek bakıyordu.
Epeyce düşündükten sonra arabadan inip içeri giriyordu profesör ve böylece
başlıyordu ilişkileri.
Kendi özel tarihlerinin kapıları, kimseye söylemedikleri bir sırla kapanmış
iki insanın tuhaf ilişkilerini izliyorduk.
Genç kadın, büyük acılar yaşamış insanların, bu acının kendilerine her türlü
kabalığı yapma hakkını tanıdığına inanarak benimsediği o yaralayıcı
hoyratlıkla zaman zaman yaşlı adamı
incitiyordu.
Kadının, Vietnam'da savaşmış ve orada çıldırmış eski kocası çıkıyordu
ortaya.
Savaşta çıldırmış koca, profesöre genç kadınının sırrını, onun da canını
yakmak için, bıçak saplar gibi söylüyordu:
"Sen, onun bir herifle düzüşürken iki çocuğunun mutfakta yanarak
öldüğünü biliyor musun?"
Sonra profesörün bütün hayatını kaplayan sırrı da öğreniyorduk...
Profesör, aslında zenci bir ailenin, bir zamanlar kanlarına karışmış bir
beyazın izlerini taşıyarak beyaz doğmuş çocuğuydu.
Âşık olup evlenmek istediği ilk kız, onun zenci olan annesini gördükten
sonra onu terk etmişti.
Üniversiteler ona zenci olduğu için burs vermemişlerdi.
Ve, profesör yeniden, sevdiği bir kadın bulduğunda ona annesiyle babasının
öldüğünü söylemiş, zenci olduğundan söz etmemiş ve beyazlara ait bir
üniversiteye girmişti...
Yeni bir hayat kurabilmek için geçmişini öldüren profesör, sırrının ortaya
çıkmasından korktuğundan çocuk da yapmamaya karar vermiş, sırrın
korkunç gölgesi geleceğine de el koymuştu.
Hem geçmişini hem de geleceğini aynı sırra teslim etmiş, neredeyse bütün
hayatını sırrı
belirlemişti.
O sır, o adamın hayatının sahibi olmuştu.
Bütün yaşamı boyunca bu sırrını, karısı da dahil hiç kimseye söylememiş,
bunu tek başına taşımıştı.
Şimdi, sırrı, yaşlılığı ve yalnızlığıyla kendini, hayatının bitiminde tanıdığı
genç kadına ve ona duyduğu aşka bırakıyordu.
Yazar dostu ve avukatı ona bu kadından vazgeçmesini, başının derde
girebileceğini, deli koca tarafından öldürülebileceğini ve kadının bütün
bunlara değmeyeceğini söylüyorlardı.
"O benim ilk aşkım değil" diyordu yaşlı profesör, "en büyük aşkım da değil
ama o benim son aşkım, bunun ne demek olduğunu anlamıyorsunuz değil
mi?"
Sevdiği kadın için gözünü kırpmadan hayatından vaz
geçmeye, bir skandala karışmaya, bir cinayete kurban gitmeye razı
oluyordu.
Bir aşkın gücünü, bu davranışın kanıtladığını düşünüyordunuz.
Ama aşkın, insanı hayatından vazgeçmenin ötesine taşıyabileceğini
öğrenmeniz için bir iki sahne daha beklemeniz gerekiyordu.
En iyi okullarda okumuş, en parlak başarıları elde etmiş, saygı ve ün
kazanmış bu yaşlı adam, hiç
kimseye ama hiç kimseye söylemediği sırrını, ahırları temizleyen tuhaf ve
kaba kadına söylüyordu sonunda.
Verebileceği en değerli şeyi, sırrını veriyordu ona.
Yaşadığı bu son aşkı, bu son sevinci ödemeye hayatının yetmeyeceğini
düşünüyordu.
Hayatının son günlerinde onu bir utancın, yalanla lekelenmenin,
aşağılanmanın korkunç acısıyla vurabilecek silahı eliyle teslim ediyordu
kadına.
Kimsenin güvenmediği kadına güveniyor, herkesin aşağıladığı kadını, ona
kendi aşağılanma ihtimalini bağışlayarak yüceltiyordu.
Sinemadan çıktığımda sokaklar daha boş, şehir daha ıssız ve daha yaşlıydı.
Birini sevdiğimizde, sevebilme imkânını bize bağışladığı için duyduğumuz
minneti hayatımızdan da fazla bir şeyle ödeyebileceğimiz, hattâ ödememiz
gerektiği düşüncesi dolaşıyordu aklımda.
Kendimizi tümüyle korumasız bırakmak...
Vazgeçebilmeyi hiç düşünmediğimiz şeylerden bile vazgeçmek.
Nehrin üstündeki o güzel, taş kemerli köprülerden birinin ortasında durdum.
Akıp giden suyun serinliğiyle ürperiyordum.
Şehir yaşlanmıştı, ben yaşlanmıştım.
İnsan sevdiğinde hayatından fazla bir şey verebilmeliydi.
Hayatının tam ortasında duran, en gizli, en dokunulmamış, en tehlikeli
şeyi...
Senin sahip olduğunu değil, sana sahip olanı vermeliydin. Bütün varlığını,
hayatını belirleyen, ruhuna sahip olan o dokunulmaz özü.
Kendini bile vermekten zor olan buydu...
Şehir ışıkları değil, şehrin ortasından geçen karanlık su ürpertiyordu beni.
***
Şehvet, Tutku, Kıskançlık...
insanlarda olağanüstü yeteneklerin ve güçlerin, şaşırtıcı zaaflarla birlikte
var olması herkes gibi benim de her zaman ilgimi çekti.
Belki de edebiyatı bu yüzden sevdim.
Yüzlerce hayat yaratabilecek kadar güçlü ve yetenekli insanların kendi özel
hayatlarını
cehenneme çeviren birçok zaafı bünyelerinde barındırmalanndaki
şaşırtıcılık... Ve kuvvetli çelişkilerle zedelenmiş bu insanların zihinlerinin
ürünü olarak hayat bulan zaaflarla dolu güçlü
kahramanları.
Rengârenk flamaları, iri siyah atlan olan tuhaf süvarilerin resmi geçidi.
Ben de önce kitapları ve beni o kitapların içine, yanlarına çeken
kahramanları keşfettim. Epeyce dolaştım onların yanında, savaşlarda
kılıçlarını taşıdım, terk edildiklerinde dertlerini dinledim, onlarla kadınları
ve kaleleri fethettim, karmaşık ruhlarının verdiği tepkilere onlarla birlikte
şaştım, zaferlerine sevindim, yenilgilerine üzüldüm.
Sonra, beni maceradan maceraya sürükleyen bu büyük kalabalığın ardında
yüzleri gölgeli birilerinin durduğunu fark ettim.
Yazarlar yazıyordu bunları.
insan yaratan insanlar.
Hayatı, duygulan, acıları, zaafları herkesten daha iyi bilen, herkesten daha
iyi anlatan birileri vardı.
Kitapların oluşturduğu dikkat çekici sahnenin kulislerinde onlar
geziniyordu ve onların hayatları
romanlarından, hikâyelerinden daha karmaşıktı.
Birçok gizli kapısı olan güçlü duvarlarla çevrilmiş kaleler gibiydiler;
kapılarının anahtarları
onların zaaflarından yapılmıştı ve bana ulaşılmaz gibi görünen bu insanların
hayatları, zaaflarının açtığı kapılardan içeri sızan acılarla doluydu.
Kahramanlarının duygularını çok iyi tanıyorlar, onların hayatlarını
yönetiyorlar, bütün zaaflarını
en ince ayrıntılarına kadar anlatabiliyorlardı ama kendi zaaflarına ve
hayatlarına yön veremiyorlardı.
Binlerce kristal parçasından oluşan görkemli avizeler gibiydiler, ışıkları
yetenekleri ve güçleri yakıyor, zaafları o ışıkları parçalayıp bin bir değişik
renge ve parıltıya dönüştürüyordu.
Belki de yaratabilmek için insanın büyük bir güç kadar büyük bir
güçsüzlüğe de ihtiyacı
bulunuyordu, belki onların güçsüz yanlan onları insanların ruhlarına karşı
böylesine hassas kılıyordu.
Yaratıcılıkla hastalık arasında uğursuz bir ilişki olduğunu herkesin
sezmesine rağmen kimse bu yaratıcıların sırrını çözemedi ve onlar da garip
bir içgüdüyle kendi hastalıklarını tedavi etmekten kaçındılar, hattâ onlara
sıkı sıkıya sarıldılar.
Hayatı yaratan tanrının, yarattığı bu hayatı değerli kılabilmek için ölüme
muhtaç olması gibi belki onlar da yarattıklarını değerli kılabilmek için
kendi ruhlarının zaaflarına, hattâ ölümüne muhtaçtılar.
Bazılarının yüzüne baktığınızda, hastalığın işaretlerini çizgilerinde
görebiliyordunuz.
Ama bazıları çok şaşırtıcıydı.
Onların hastalıklarını yüzlerinden okuyamıyordunuz.
İnce yüzlü, tel çerçeveli gözlükler takan, mütevazı bir entelektüelin
bakışlarına sahip o zayıf, naif James Joyce'un şehvetle dolu, kıskançlıkla
kanayan bir ayyaş olduğunu anlayabilmeniz için birinin size onun
hikâyesini anlatması gerekiyordu.
Onun hikâyesini, Dublinliler'i yazdığı gençlik dönemini anlatan bir filmde
izledim.
Cinsellik mabedinin kapısından henüz girmemiş genç bir yazar adayıyken
bu mabedi iyi tanıyan bir otel hizmetçisine rastlayıp âşık olmuştu.
Onunla şehvetle, tutkuyla sevişmiş, onunla birlikte Trieste'ye göç etmiş,
onunla evlenmişti.
Seçtiği kadın, kendisi kadar huzursuzdu.
Neredeyse hastalıklı bir tutkuyla, zevkten kıvranarak şehvetle sevişiyorlar
ve her sevişmeden sonra Joyce'un kıskançlığı biraz daha artıyordu.
Karısının kendisinden önce tanıştığı erkeklerle nasıl seviştiğini merak
ediyordu, bazen sevişmenin ortasında, "Onlar da sana böyle mi yaptılar?"
diye soruyor, ısrarla cevabı duymak istiyordu.
Şehvet ve zevk onu karısına bağlıyor ama aynı şehvet ve zevk büyük bir
kıskançlık yaratarak onu karısından uzaklaştırıyor, hattâ ona düşman
ediyordu.
Sanki karısına her dokunduğunda, onun vücudunun kıvrımlarında başka
erkeklerin izlerini görüyordu.
Kıskançlığın yarattığı o hastalıklı merak içini yiyordu, "öbür erkeklerle
nasıl sevişiyordu", nasıl bağırıyordu, nasıl inliyordu, neler yapıyordu
onlarla, onların neler yapmasından hoşlanıyordu.
Tutkuyla bağlı olduğu o vücudun başka vücutlara da dokunduğunu biliyor,
onu tümüyle sahiplenmek istemesine rağmen sahiplenemiyor ve sadece
kendisine ait olan bir yer, bir dokunuş
arıyordu.
Tutkunun kaçınılmaz sonucu olan mutlaklık talebi cevapsız kaldığından, hiç
olmazsa mutlak olarak kendisinin olduğuna inandığı küçük bir alanı
bulmaya uğraşıyordu.
Şehvet ve tutku büyüdükçe kıskançlık da büyüyor, karısının geçmişini
silemeyeceği için korkunç
bir çaresizliğin içine kısılıyordu.
Mutlak bir sahipliğe ulaşamamış, başka insanların gölgesiyle yaralanmış
tutkusundan vazgeçemiyor, hayatındaki gölgelerle kendisine acı çektiren
karısını bırakamıyor, hiçbir zaman dinmeyecek bir acı çektiği için de
utanıyordu.
Karısını, "Bu adam senden hoşlanıyor" diye başka adamlarla baş başa
bırakıyor, daha sonra,
"Seviştiniz mi?" diye soruyor, kendi acısını kendi davranışlarıyla arttırıyor,
böyle utandırıcı bir acı çektiği için kendisini bu davranışlarla hem
cezalandırıyor hem de gizliden gizliye acının dayanılmaz bir noktaya ulaşıp
kendiliğinden yok olmasını bekliyordu.
Ama bütün bu karmakarışık davranışlara, duygulara rağmen aralarındaki
bağ kopmuyor, aksine hastalıklı bir şekilde güçleniyordu.
Karısını, ya bırakması, ya gerçeği kabul etmesi gerektiğini bildiği halde
ikisini de yapamıyordu.
Karısının bedenini hiç dokunulmamış bir beden olarak sahiplenmek
istediğinden, karısını kendisi için asla ulaşılamayacak bir hedef haline
getirmişti. Bunun imkânsız olduğunu bilmesine rağmen geçmişi düzeltmeye
çabalıyordu.
Aradığına ulaşmanın imkânsızlığını kavradığında uzaklara kaçıyor ama
özlemden kurtulamayıp geri dönüyordu. Karısı, ona kimsenin tattırmadığı
bir acıyı tattırıyor ama kimsenin veremediği zevki ve mutluluğu da
verebiliyordu.
Ne kaçabildiği, ne yenebildiği vahşi bir hayvanla yaşar gibi her gün, her an
ruhunda vahşi ısırıklarla dayanılmaz ıstıraplar hissederek yaşıyordu.
içiyordu. Yazıyordu.
Kendisini ve karısını aşağılıyordu.
Bir keresinde karısı ona, "Yazdıklarından ve içkiden başını kaldırsan
gerçekleri göreceksin"
dediğinde, "Sen benim yazdıklarımı okusan benim bütün ayrıntıları, bütün
davranışları, bütün duyguları gördüğümü anlardın" diyordu.
Başkalarıyla ilgili duygulan görüyor, nedenlerini anlayabiliyordu.
Göremediği ve tedavi edemediği kendisiydi.
Kendisinin böylesine büyük bir aşkla bağlandığı bedenin diğer insanların
ulaşamayacağı kadar yüce, kıymetli, dokunulmaz olmasını isterken aslında
yüceltmek istediği şeyin kendisi ve kendi bencilliği olduğunu göremiyor,
kendi tutkusu, mutlak olarak kendisinin olduğuna inandığı bir vücuda
duyduğu özlemi, kıskançlığı, şehveti ve şişelerce içkisiyle sarhoşlaşıyordu.
Zevkin ve acının kaynağı aynıydı.
Birinden kopamadan öbüründen kopamıyordu.
Karısından hep kaçmaya çalıştı ve hiçbir zaman kaçamadı, yaşadığı gerçeği
değiştiremedi ama yeryüzünün roman anlayışını ve ingiliz dilinin kullanılış
biçimini değiştirdi.
Yeryüzü edebiyatını değiştirmeye yeten gücü, kendini değiştirmeye hiçbir
zaman yetmedi.
***
Bir Sabah Uyandığında...
Sakin, sıradan, ışıklı bir gündü.
Güngörmüş çınarların gölgesi suya vuruyor, sevecen bir meltemle
kıpırdayan sularda dantelli oynaşmalar yaratıyordu.
Arada bir, paslı, eskimiş şilepler geçiyordu.
Karşı tepeler yemyeşildi.
Rumelihisarı'nın burçları gözüküyordu.
Yorgun bir vapur yanaştı iskeleye, bir iki yolcu indi.
Güneş suya vuruyordu, ışık, parlak taşlar gibi sekiyordu dalgaların üstünde.
Yosun, midye, yaprak kokularıyla, gölgelerle, ışıklarla zaman eski bir vapur
gibi sükûnetle akıyor, beni de kendi sükûnetiyle sarmalayıp yaşlı bir yolcu
gibi yanı sıra götürüyordu.
insanın, menziline varmış bir at gibi bütün yükünü indirdiği, geçmişini
unuttuğu, geleceğine aldırmadığı o huzurlu anlardan biriydi.
Gözüm, sularda kıpırdayan bir ışık yansımasına takıldı.
Nasıl oldu anlayamadım, o ışık bir an öylesine güçlü bir biçimde beni içine
çekti ki, sanki her şey gerçekliğini kaybetti, bir ânın içinde o sedef parıltılı
öğleden sonra parçalandı, kuşkulu, sisli, belirsiz bir hale dönüştü.
Hayatımızı, hayattan daha büyük gerçeklerle, evrenin sonsuzluğuyla,
milyarlarca yıldan beri akıp giden zamanla kıyasladığımızda hissettiğimiz
manasızlığı, yetersizliği hissettim.
Gerçekle ilişkim koptu.
Kısa bir baygınlıktan çıkar gibi o ışığın içinden çıktığımda, zihnimde
yıllarca önce okuduğum bir cümle vardı.
"Hayat, tanrının gördüğü bir rüya mı yalnızca?"
Eve döndüğümde, toz ve kâğıt kokulu bir sahaf dükkânından aldığım, mavi
kapaklı kitabı aradım, kütüphanedeki raflardan birinde unutulmuş olarak
duruyordu.
Miguel Unomuno'nun Sis romanı.
Telaşlı bir şekilde sayfaları karıştırarak o cümlenin bulunduğu yeri aradım.
"Benim başımdan geçenler, etrafımdakilerin başlarından geçenler hakikat
mi, hayal mi, yoksa tanrının bir rüyası mı sadece? O uyandığı zaman
kaybolacak bir rüya olmasın bunlar, eğer ona dualar ediyor, ezgilerde onu
yüceltiyorsak, bu, onu uyutmak, sallayarak rüyalara dalmasını
sağlamak isteğinden doğamaz mı?"
Bir başkasının rüyası mıydı bizim yaşadığımız?
Kaderimizin bir başkasının zihnindeki bulanık görüntülerle belirlendiği bir
rüya mıydı bu?
Eğer öyle değil de, hayat çok belirgin, çok net, çok gerçekse, o zaman,
bazen bütün geleceğimizi belirleyen tesadüfler neydi?
Benim bir öğle vakti Boğaz'a gitmem, orada etrafıma bakarken bir ışık
yalazının içine çekilerek bir anda gerçeklerden ve hayattan kuşkuya
düşmem bir tesadüf değil miydi?
Bir keresinde genç bir dostuma, "Sence tesadüf nedir?" diye sormuştum.
O, gözlerini kısmış, dudaklarını şişirmiş, parmaklarının ucuyla çenesini
ovaladıktan sonra hiç
unutmadığım o cevabı vermişti:
"Tesadüf, bilinçaltımızdır."
Tesadüf dediğimiz, hayatımızın beklenmedik, tahmin edilmedik olaylarla ve
insanlarla olan kesişmelerine bizi bilinçaltımızın hazırlayıp sürüklediğini,
bilinçaltımızda öyle bir hazırlık olmasa, rastladığımız olayların ve
insanların da yanından, onları fark etmeden geçip gidebileceğimizi
düşünüyordu.
Bazen kaderimizi belirleyen tesadüfler aslında bizim bulmak istediğimiz
ama bunun farkında olmadığımız olaylar ve insanlardı.
Tesadüfleri, onları çok yadırgamadan hayatımıza almamız, onları kendi
geleceğimize katmamız, onları zaten istememizdendi.
Tesadüflerin kaderimizi belirlemekteki gücünü kabul edersek ve bu
tesadüflerin bilinçaltımızın hazırlığı sonucunda ortaya çıktığına inanırsak,
hayatımıza bilincimiz kadar, hattâ belki de ondan çok, bilinçaltımızın yön
verdiğine de iman etmemiz gerekiyordu.
Böyle baktığımızda hayat sadece tanrının rüyası değildi.
Biraz da bizim bulanık ve bizi bile şaşırtan kendi rüyamızdı.
Tanrının ve bizim bilinçaltımızın oluşturduğu bir sisin içinde, o sisin
arasında gözükenleri asla bilinçli bir şekilde kavrayamadan yaşıyorduk.
Kaderimizi değiştirmeye muktedir değildik ama onunla tanışmış gibi
yaşıyorduk, kendini aldatmanın en vahşi ve en besleyici yanlarından biri
olan bu yanılgı belki de kendi bilinçaltımızın bulanıklığının, tanrının
belirsiz rüyalarıyla denk gelmesindendi.
Hayat, Unamuno'nun dediği gibi bir "sisti" belki.
Ve Unamuno, şöyle bir gördüğü Eugenia isimli bir kadının siluetine âşık
olan adamın düşüncelerini anlatırken benim genç dostumun görüşlerine hak
veriyordu:
"Hayat bir sistir. Bugün bu sisin içinden Eugenia çıktı. Kim bu Eugenia?
Sanırım, ben onu çoktan arıyordum. Ben onu arayadurayım, işte o kendisi
çıkageldi karşıma."
Ne başlangıcını ne de sonunu bilebildiğimiz zamanın içinde küçük
susinekleri gibi kısacık hayatımızı sürüp, kendimize ve yaşadıklarımıza
yüklediğimiz o olağanüstü ve biraz komik ciddiyetle yaşarken,
ihtiraslarımız, acılarımız, kıskançlıklarımız ve kızgınlıklarımızla tanrıyı
rüyasında güldürüyor muyduk?
Tanrı gülümseyerek birgün uyandığında yok mu olacaktık?
Biz birgün, bilincimiz kadar bilinçaltımızı da berraklıkla kavradığımızda mı
uyanacaktı tanrı?
"İnsan yalnız kalır da gözlerini gelecek zamana kaparsa, rüyasında
ebediyetin korkunç uçurumu açılır önünde" diyordu Unamuno.
Geleceğe bakmak, hep ona bakmak kurtarıyordu belki de bizi, bu sisin
içinde yolumuzu bulabilmemiz, kendimizi ve hayatımızı önemsememiz,
hayata bir mana katmamız belki de geleceğe bakmakla mümkündü.
Bu ânı manalı kılan, ona bir derinlik katan geleceğe bakmamızdı.
Ya geçmiş?
Geçmiş bize, geleceğe bakmayı ve sislerin arasından görmeyi öğretiyordu.
Tanrı gülümseyerek uyuyor ve rüyasında bizleri görüyordu.
Biz, tanrının rüyasında dolaşırken bilinçaltımızdaki
milyonlarca belirsiz görüntü, isimsiz duygu, anlaşılmayan istek, tesadüfleri
ve kaderi mi oluşturuyordu?
Kaderimizi şekillendirmekte, bilincimizin, aydınlık düşüncelerimizin,
keskin duygularımızın gücünü yüceltmeye çalışırken tanrısal bir şakanın
kurbanı mı oluyorduk? Sislerin içinde yaşıyorduk.
Gerçekle bağımızı, bazen suların üstünde gezinen minicik bir ışık huzmesi
koparabiliyor, bizi şüphenin belirsizliğine fırlatıp atabiliyordu.
O sakin, sıradan, ışıklı öğleden sonra kendimi yükünden kurtulmuş bir at
gibi hissederken, derinlerimde bir şey beni bir ışıkla sarsılmaya, gerçekten
kopmaya, hayattan kuşkulanmaya hazırlıyordu ama ben, o ışık parçası beni
içine çekmeden daha bir an önce neye hazırlandığımı, ne tür duygular
yaşayacağımı bilmiyordum.
Ama tek bir anda bütün duygularım değişebiliyor, huzurum yok
olabiliyordu.
Bir sisin içinde kendime çarpıyordum. Bu çarpışma parçalıyordu beni. "Ne
büyük acılar ne de büyük sevinçler öldürür insanı, bu yüzden bu acı ve
sevinçler, küçük küçük değersiz şeylerden oluşmuş muazzam bir sisle sarılı
gözükürler. Evet, işte hayat dediğin bir sis olup olacağı." Hayat bir sis mi,
olup olacağı.
Peki ya gölgeleri sularda salınan çınar ağaçlan, o gemiler, içimdeki o huzur,
o huzurun altına saklanmış özlem, özlemin yanında duran keder, onların
arasından aniden kopuveren kahkaha, umutlarım?.. Tanrının rüyası mı
bütün bunlar? Öyleyse eğer tanrım, bırak beni rüyanda dolaşayım. Sen de
benim rüyamda dolaşıyorsun çünkü.
***
Eleni ve Küçük Gelin
Bu size anlatacağım gerçek bir hikâye.
Ağaçların kendi gölgeleriyle yalnızlaştığı, gökyüzünün eflatuniye döndüğü
bir akşam vakti, sessiz bir ormanın kıyısında güzel bir büyücü gibi hiç
yaşlanmadan yaşayan mavi gözlü bir kadından dinledim.
Babası, daha doğduğunda kızına duyduğu hayranlıktan olsa gerek adını inci
koymuş.
Çocukluğu, yazarların, sanatçıların, şairlerin; gençliği, çevresinde
kümelenen hayran bir erkek kalabalığının arasında geçmiş İnci Hanım'ın.
Yirmi yaşlarında eski bir Osmanlı ailesinin oğluyla evlenmiş.
Kayınpederi, Cumhuriyet'in ünlü "vekillerinden" biriymiş, o sıralarda
seksen yaşını sürüyormuş, garip tabiatlı, insanlara biraz yabancı bir
adammış, her çarşamba akşamı evden çıkar, kimsenin bilmediği birileriyle
buluşurmuş.
Evlendiklerinden yaklaşık iki yıl sonra birgün telefon çalmış. Kayınpederi
kırık bir sesle, "Küçük gelin" demiş.
- Ben Beyoğlu'nda Markiz'deyim, buraya gelebilir misin?
- Tabii efendim.
- Ama seni aradığımı kimseye, kocana bile söyleme.
- Peki efendim. Hazırlanıp Beyoğlu'na gitmiş.
O gittiğinde, kayınpederi, duvarlarında dört mevsimi
resmeden büyük tabloların bulunduğu Markiz'in küçük yuvarlak
masalarından birinde oturmuş, konyak içiyormuş. Kederli bir hali varmış.
Bir zaman sessizce oturmuşlar, İnci Hanım, kayınpederinin ne
söyleyeceğini tedirgin bir şekilde bekliyormuş.
- Bu anlatacaklarım tamamiyle aramızda kalacak, İnci Hanım başını
sallamış. Ve kayınpederi anlatmaya başlamış. Gençliğinde bir Rum kızı
sevmiş, adı Eleni'ymiş. Kız da onu çok sevmiş.
Uzun süren bir aşk yaşamışlar. Ama daha sonra, oğullarının bir Rum kızıyla
olmasını istemeyen ailenin baskısı başlamış.
Baskılara dayanamayıp ayrılmışlar. Kayınpeder, bir başka kızla evlenmiş.
Eleni'yi unutmaya çalışmış. Aradan yıllar geçmiş. Birgün çalıştığı yere bir
kadın gelmiş, odasına girip karşısında durmuş.
Gelen Eleni'ymiş. Heyecanla, pişmanlıkla, unutmaya çalıştıkları acıyı
yeniden hatırlayarak bakmışlar birbirlerine.
- Ben evlendim, demiş Eleni.
Kayinpeder sesini çikarmamiş. Eleni devam etmiş.
- Ama seni unutamadım. Kayınpeder, ne söyleyeceğini bilememiş.
- Seni görmeden yaşayamayacagim, demiş Eleni, seni görmek zorundayim.
Hikâyenin burasinda, kayinpeder, "küçük gelin" dedigi Inci Hanim'in
yüzüne bakmadan kendine bir konyak daha söylemiş, konuşmadan
beklemişler. Konyagi geldikten sonra kayinpeder devam etmiş.
- Ondan sonra her çarşamba akşami Eleni'nin evine gitmeye başladim.
Eleni, kocasi ve kayinpeder çarşamba akşamlari birlikte oturup içki
içiyorlarmiş. Sohbet ediyorlarmiş. Başka
hiçbir şey yapmiyorlarmiş. Bir kez bile gizlice buluşmamişlar. Birbirlerine
dokunmamişlar.
Sadece konuşmuşlar. Birbirlerine bakmişlar. Karisinin, bu erkegi görmeden
yaşayamayacagini anlayan Eleni'nin kocasi, bu bitmeyen aşkin bir tanigi,
hattâ yardimcisi olmayi kabul etmiş.
Kayinpeder ise karisina hiçbir şey anlatmamiş. Yalnizca, çarşamba
akşamlari gidecegini ve arkadaşlariyla buluşacagini söylemiş ve bu konuda
hiçbir itirazi kabul etmemiş. Yillarca devam etmiş çarşamba buluşmalari,
iki kişilik bir aşki, üç kişilik bir sir olarak yaşamişlar.
Kayinpeder, Markiz'in pencerelerine çarpan yagmura bakarak, "Dün gece
gene gittim" demiş.
- Evde kimse yoktu, kapıyı kimse açmadı. Sonra kederle eklemiş.
- Eleni pazartesi günü ölmüş.
Orman kararmaya başlamiş, agaçlarin tepelerinde, çekilmekte olan güneşin
solgun yaldizlari kalmişti.
Ben de o zaman kendime bir konyak istedim, dedi Inci Hanim. Sonra
agaçlara bakarak ekledi:
- Ağladım, çok ağladım.
Bunu söyledikten sonra sustu. Gözlerinden yayılan mavi ışığın içinde
sessizce kayboldu. Ben bir şey söylemedim. Kararan ağaçlara baktım. Gece,
ormanı ve bizi yalnızlaştırarak çöktü.
***
Bir Orman Gölü Gibi İnsan...
"Annesinin toprağa verildiği 29 Haziran gününün akşamı, boş evinin
yalnızlığına daha fazla katlanamayarak dışarı çıktı ve içgüdüsel olarak
Toulouse Konağı'nın çevresinde gezinmeye başladı. Sık sık yaptığı gibi.
Pencerelerde ışık vardı. Mösyö Foucher eğlence düzenlemişti, evde bir balo
veriliyordu. Victor insanları tanıyordu, ikinci kata çıktı, vasistası balo
salonuna bakan boş bir odaya girdi ve oradan dans eden ve gülen Adele'i
görebildi.
"Daha sonra Adele, gerçeğin kendisinden saklanmış olduğunu kanıtladı
Victor'a ve eğer varlığından haberi olmuş olsaydı, her şeyi hiçe sayıp hiçbir
şeye aldırmadan, onunla ağlamak için yanına koşacağını belirtti. Ama o an
için, bu yeni darbe Victor'u yıktı. Gerçek miydi bu?
Mümkün olabilir miydi? Adele onu böylesine unutmuştu ha... Adele artık
kendisini sevmiyordu demek ki."
Genç Victor'un, annesinin öldüğü gece sevgilisi Adele'i dans ederken
gördüğünü anlatan satırları
bir romanda okuduğunuzda, bu ilişkinin nasıl gelişeceğini düşünürsünüz;
mutlu bir birlikteliğin bir işareti olarak mı, yoksa bir mutsuzluğun ilk işareti
olarak mı görürsünüz olanları?
Ben, küçük bir buluta bakarak gelmekte olan fırtınayı sezen ihtiyar bir
denizci gibi bu satırlarda talihsiz bir hayatın belirtilerini görürdüm.
Belki de, Victor Hugo'nun sevgilisi Adele'e çok genç yaşlarda yazdığı
mektupların toplandığı
Nişanlıya Mektuplar kitabından alınan bu satırların bana fırtınayı
sezdirmesinin nedeni, hikâyenin devamını bilmemdendir.
Çok genç yaşlarda şöhrete ulaşan, şiirleri, piyesleri, romanları ve siyasi
kavgalarıyla edebiyatın tanrıları katına yerleşen Victor Hugo, henüz
çocukken âşık olduğu ve neredeyse çılgınca kıskandığı olağanüstü güzel
Adele'le evlendi daha sonra.
Ölümle eğlencenin, acıyla aldırmazlığın, kederle neşenin bir arada ortaya
çıktığı o gecenin uğursuz bulutu, ne yazık ki onların hayatında uzun sürecek
bir karanlığın başlangıcı oldu.
Evlendikten sekiz yıl sonra, Adele, Hugo'nun en yakın arkadaşı ve Pazartesi
Yazıları'yla Fransız edebiyatında kendine çok önemli bir yer kazanan
eleştirmen SainteBeuve'le ilişki kurdu.
Victor, zor durumda olan arkadaşına evini açmış, ona bir oda vermişti.
Birgün eve geldiğinde karısını en yakın arkadaşıyla sevişirken buldu.
Karısından ayrılmadı.
Ama iki yıl sonra, "L'ucrece Borgia" isimli piyesinde oynayan Juliette
Drouet'ye âşık oldu ve Juliette'in ölümüne kadar çok uzun yıllar sürecek bir
ilişki başladı aralarında.
Victoria Adele'in, büyük bir aşkın üstüne bina edilmiş evlilikleri de acılar
içinde geçti.
Hugo, piyeslerini sevgilisi için yazdı.
Bana, Victor'un annesinin öldüğü gece Adele'in baloda dans etmesinin,
kıskançlıklarla, başkalarına duyulan aşklarla, yasak sevişmelerle
parçalanmış bir ilişkinin işa reti olarak görünmesi, küçük bir bulutun
gerçekten büyük bir fırtınayı tecrübeli gözlere haber vermesinden mi,
benim büyük sarsıntılara giden yoldaki maceranın haritasını çizen küçük
işaretlere inanmamdan mı, yoksa biri ölüm döşeğinde yatan annesinin
başında kederle beklerken diğeri eğlenebilen iki insanın ilişkisinden
mutluluğun çıkmasının gerçekten imkânsız olmasından mı?
Doğrusunu isterseniz, bana en doğru ihtimal, üçüncüsüymüş gibi geliyor.
Bencilliklerden, öfkelerden, kıskançlıklardan, tutkulardan oluşan aşkın
yarattığı kasırganın içinden geçerken çevremizi sarıp, bizi ırgalayan o
kabarmış dalgaların arasına düşüp kaybolma korkusuyla herkes bir yere, bir
şeye tutunma ihtiyacı duyuyor; tutunabileceğimiz iki direk var, biri
kendimiz, biri sevdiğimiz.
Kaçımız, endişelerle, korkularla, kuşkularla, kıskançlıklarla, mutluluk
hayalleri ve mutsuzluk ihtimalleriyle çalkalanırken kendimize, kaçımız
sevdiğimize tutunuruz. Sanırım çok azımız sevdiğimize, çoğumuz ise
kendimize sarılırız.
Niye kendimize sanldığımızın cevabını az çok biliyoruz. Aşktan ne kadar
çok söz edersek edelim, aynı ölüm gibi, aşka da hiçbirimiz hazır
olamıyoruz, onunla karşılaştığımızda ilk büyük titreyiş
ve coşkuyla birlikte tedirginliği, şaşkınlığı, zaman zaman dehşeti, acıyı,
endişeyi, incinmeyi, bir başkasını kendisinden çok sevmeyi şiddetle
yadırgayıp ayaklanan gururu da hissediyoruz, o depremde en iyi
tanıdığımız, en güvendiğimiz ve kaybetmekten en çok korktuğumuza,
kendimize sarılıyoruz. Hugo'nun, hayatla, aşkla, acıyla örülmüş bir kırbaçla
kırbaçlandıktan sonra yazdığı
"Ormanda Uyuyan Göllerde Olduğu Gibi" isimli bir şiiri var.
Ormanda uyuyan göllerde olduğu gibi İki şeyle doludur çoğu insanın kalbi:
Gökyüzü ve onun bulutları, ışıkları, Türlü renklerle boyar kıpır kıpır suları,
Ve çamur, derin karanlık, uyuşuk, kasvetli, Kirli sürüngenlerin sinsice
gezindiği.
Ormanda uyuyan göller gibi ruhumuz dipten gelen dalgalarla kabardığında
gökyüzünün ışıkları, karanlık, kasvetli, içinde sürüngenlerin dolaştığı
çamurla karışır, kendimize sarıldıkça, bir göl yatağı gibi kendi karanlık
çamurlarımıza da bulanır, hattâ bazen çirkinleşebiliriz, bencilleşebiliriz,
kendimizi ve duygularımızı lekeleyebiliriz.
Bir aşkın içinden, kendine sarılıp da örselenmeden, lekelenmeden, daha
sonra pişman olacağı
şeyler yapmadan çıkabilen çok az insan vardır.
Peki, o şiddetli altüst oluşta kendine değil de sevdiğine sarılanlar, kendi
yatağını sakin tutup karanlık çamurlarıyla sürüngelerini oldukları yerde,
derinliklerde tutabilenler bunu nasıl yapıyorlar?
Bunu gerçekleştirmek için ne yapmalı?
Birçok insan, "Sevdiğine güvenmek" diyecek sanırım, "Ona korkmadan
sarılacak kadar güvenebilmek."
O sarsıntının, sarsılışın, kasırgalı depremin tam da orta yerinde, bütün
bunları yaratan insana güvenebilmek mümkün mü, sevildiğinden kuşkuya
düşmez misin, kuşkuya düştüğünde bunun yarattığı çatlaktan
güvensizlikler, telaşlar, kaygılar gelmez mi?
Hem âşık olduğumuz hem de güvenemediğimiz biriyle içine girdiğimiz o
mahşerden nasıl ona sarılarak çıkacağız, bunu sağlayacak mucize ne?
Galiba, onu ne olursa olsun kaybetmeye dayanamamak, bazen kendimizi
kaybetmek pahasına ona sahip olmayı isteyecek kadar onu değerli bulmak;
karanlıklarımızı karıştıran aşkı, sevdiğimize duyduğumuz hayranlıkla,
beğeniyle, sevgiyle, onun biricikliğine olan inançla sarıp sarmalamak, aşkın
bazen sığlaşan vahşetini aşkın içinde her zaman bulunmayan duygularla
zenginleştirmek.
Ama bunun için, sevdiğimizin, kadın ve erkek olmaktan öte başka değerler
taşıdığına inanmak, onu kadın ve erkek olmaktan daha kıymetli görmek
gerekiyor; âşık da olsak bir kadının ya da bir erkeğin boşluğu doldurulabilir
birgün ama sevdiğimizin boşluğunu dolduracak başka hiç kimse olmadığına
gerçekten inandığımızda, aşkımız bu inançla bütünleştiğinde ve bu inanç
gerçek olduğunda, o zaman kendimize değil de sevdiğimize sarılmak her
şeye rağmen mümkün olur sanırım.
Birini bu kadar değerli bulduğunda, o acı çekerken eğlenemezsin; o,
hayatının en önemli dönemeçlerini geçmeye çalışırken başını çeviremezsin,
böyle davranmak içinden gelmez; bunu yapmamak gerektiğini bildiğinden
değil, başka türlüsünü beceremediğinden öyle davranırsın.
Onun annesinin öldüğünden haberdar olmasan bile, onun annesinin başında
beklediğini bilirken baloda gülerek dans edemezsin.
Dans edebiliyorsan, bu bir mutsuzluğun ve kaybedişin işareti olur.
Herkes birine âşık olabilir.
Hepimiz âşık olabiliriz.
Ama kaçımız, asla kaybetmeye dayanamayacağımız, hayran olduğumuz,
beğendiğimiz, eksikliğinin hayatımızı aşk bittiğinde bile eksik bırakacağını
hissettiğimiz, sa dece onu sevmeyi ve onun tarafından sevilmeyi değil, onun
hayatının bir parçası olup onu hayatımızın bir parçası yapmak istediğimiz,
bütün hayatı onun varlığıyla tartabileceğimize inandığımız birine âşık
olabiliriz, kaçımız bu muhteşem şansa ulaşabilir?
Ne yazık ki bunun acıklı bir cevabı var:
Çok azımız.
Ben, hayranlığın, beğeninin, hayatı pahasına istemenin eksikliğini sezdiren
minicik işaretlere ve onların bir uğursuzluğu haber verdiğine inanırım.
O gece dans eden Adele'le, annesinin ölümüne ve sevdiğinin neşesine
ağlayan Victor mutlu olamazdı.
Dalgalar kabardığında, karanlık ve kasvetli çamurlar gökyüzünün ışıklarına
kaçınılmaz olarak karışacaktı.
Karıştı da.
***
Hayatın Yüzüne Bak...
Hayat, bir zaman sonra, bizim için bildik, ezberlenmiş, hattâ bütün
çekiciliğine rağmen kendini tekrarlamasıyla sıkıcılaşmış, bulanık bir
sergüzeşte dönüşür; elimizdeki bu eskimiş, eprimiş, parlaklığını yitirmiş
zaman parçasından yeni bir macera yaratamayacağımıza inanırız,
geçmişteki hayal kırıklıklarımız gelecekle ilgili hayallerimizi de köreltip
soldurur, gizlice küseriz.
Duvara asılmış eski bir fotoğraf olur hayat.
Onda yeni bir şey bulmayacağımıza o kadar eminizdir ki artık dönüp de
bakmayız bile ona.
Hayatla ilişkimizin böyle donuklaştığını, beklentilerimizin, umutlarımızın
kaybolduğunu sezen Virginia Woolf o yüzden, "Hayatın yüzüne tekrar
tekrar bakmamızı" söyler bize.
Kendisini sarsalayan hastalıkları nedeniyle hayata gücenik ve dargın
gözlerle de baksa, iyileşemeyeceğine inanıp sessizce kendini sulara bırakıp
hayatı terk etse de, kendisini gücendiren hayattan romanlar, hikâyeler ve
yeni hayatlar yaratmayı başarmıştır.
Kendisi hayata küserken, insanlara hayatın bir gününden, hattâ bir ânından
unutulmaz bir hatıra, binlerce kez okunacak bir roman çıkartılabileceğini
göstermiştir.
O bizi darıltan, gücendiren, küstüren hayatın içinde ne sahneler, ne
cümleler, ne duygular kıpırdar; değerini kavrayamadığımız nice anı, bize bir
şans daha verecek olan geleceğin içinde saklı nice ihtimal bir kez daha
onlara bakmamız için bizi bekler.
Hayatın bizim değerimizi bilmediğinden yakınırken aslında hayatın
değerini bilmeyenin biz olduğumuzu anlamamız her zaman mümkündür.
Virginia Woolf'un hayatını, onun yazdığı Mrs. Dalloway isimli romanla
birleştirerek Saatler isimli bir roman yazan Cunningham'ın
kahramanlarından biri, o değerini bilmediğimiz anlardan birini daha sonra
hatırladığında kederle, o ânı "mutluluğun başlangıcı sandığını ama o ânın
aslında mutluluğun kendisi olduğunu" düşünür.
O başlangıç ânının devamının gelmemesinden doğan hayal kırıklığı,
yıllarca sonra, mutluluğun aslında o an yaşandığını anlamanın yarattığı bir
minnettarlığa ve sevince dönüşür.
Kadın, yaşadığı ânın adını yanlış koymuş, o ânı çok umursamayıp ondan
sonra gelecek anlarla ilgilenmiş ve epeyce zaman sonra beklediği ânın
aslında ona gelmiş an olduğunu anlamıştır.
Hayata tekrar bakmak, ona kaybolmuş bir ânı, kıymeti bilinmemiş bir
mutluluğu ve çok az insanın sahip olabildiği bir duyguyu yaşamış olduğunu
fark etmenin sevincini getirmiştir.
Mutsuz, sıkıntılı, kezzaplı bir hayatın içinde bile bazen öylesine ölümsüz
bir an vardır ki bütün bir hayatı o anla geçirebilirsiniz.
Zamanın bize bağışladığı anlar içinde en değersiz bulduğumuz an genellikle
yaşadığımız andır, kıymeti en az bilinen, bütün anlar içinde en "üvey" olan,
kendimize en uzak tuttuğumuz an tam da avucumuzda bulunan o andır.
Onun değerini anlamak için hayata tekrar tekrar bakıp, onu kendine benzer
birçok ânın arasından yeniden bulup çıkarmamız gerekir bazen.
Hayata bakın.
Belki de kıymetini bilmediğiniz bir hazine saklı, bir köşesinde.
Belki de size verilenin ne olduğunu, size verildiğinde anlamadınız.
Belki de size verilecek olanın ne olduğunu, hayata iyi bakmadığınız için
göremiyorsunuz.
Saatler romanının hasta şairi, kendisini bir pencere pervazından aşağıya,
kaldırımda kendisini bekleyen ölüme bırakmadan önce bütün hayatını bir
daha değerlendirirken kendisine kucağında bir demet çiçekle bakan kadına:
- Hayata neyle başlarsan başla elinde çok az şey kaliyor. Gurur ve aptallik.
Halbuki her şeyi istemiştik, öyle degil mi, der.
Gurur ve aptallik.
Hayattan elimizde kalan bu mu?
Bazen, evet...
Her şeyi isteyen bir kibirle hayata yaklaşip bize verilenleri şimarikça
reddettigimizde, evet, elimizde kalan budur, gurur ve aptallik.
Hayati solduran, bizi kederlendiren hep ayni şey, kendi açgözlü
şimarikligimiz.
Kendi aldirmazligimiz.
Yaşadigimiz ânin bir başlangiç oldugunu, daha iyilerinin de gelecegini
düşünmek, daha iyileri için elimizdekini arsiz bir çocuk gibi yerlere atmak,
onu toza topraga bulayip yok etmek.
Zamanin karmaşik bir yumak gibi elimizde oldugunu, onu yaşadigimiz her
ânin ipligini çekerek yaşayabilecegimizi, kiymetini bilmedigimiz bir ânin
daha sonraki anlari karmakarişik edecegini bilmemek.
Ama hayata tekrar tekrar bakmak gerekir.
Hep yeni bir an gelecektir.
Geçmişte kayboldugu için üzüldügünüz âna benzer bir tane daha çikacaktir
belki yumaktan.
Kaybedilmiş duygular, bütün bir hayata rengini verebilecek anlar,
mutlulukla mutsuzluk arasinda gidip gelen o ciliz, incecik baglar belki de
yumagin içinde hâlâ saklidir.
Kaç kez, yaşadigimiz ânin degerini bilmedigimiz için gelecegi
reddetmişizdir, kaç kez kiymetini anlayamadigimiz bir anda yaşadigimizdan
çok parlak olabilecek bir gelecegi elimizden kaçirmişizdir.
Degerini bilmedigimiz her an bizi bir başka hayati yaşamaya mahkûm eder.
Hayata iyi bakmadığımız için o anların ne anlama geldiğini fark
edememişizdir.
Sonra da kaybettiğimize yandığımız için geçmişe ve geleceğe körleşmiş,
hayatı eski bir resim gibi duvara asmış, onu öldürüp soldurmuş ve ona
küsmüşüzdür.
Zamanın altın ilmekleri kurumuş avuçlarımızda tozlanıp küflenerek
çürümüştür.
Romanda Woolf, kocasına, "Hayatın yüzüne bak Leonard" der, "Her zaman
hayatın yüzüne bak.
Ne olduğunu bilebilmek için, sonunu bilebilmek için, onu olduğu gibi
sevebilmek için hayatın yüzüne bak."
Hayatın yüzüne bak.
Hayatın yüzü, yaşadığın anda saklı. Hayatın yüzü, geçmişteki o unutulmuş
anda saklı. Hayatın yüzü, gelecekteki sırda saklı.
"Mükemmelliğini, vaat ettiği geleceğe" borçlu anlar vardır ama asıl
mükemmel olan anlar size geleceği unutturacak kadar muhteşem olanlardır
ve onların mükem melliğini kavramak için onlara iyi bakmanız, o ânın
yüzünü görmeniz gerekir.
İki kişinin içine birlikte girip bütün varlıklarını paylaşabildikleri tek bir an
bile bütün hayat boyunca hatırlanmaya değecek kadar parlaklık katar
yaşadıklarınıza.
O anları atmayın.
Belli olmaz, değerini bilmediğiniz bir anla kaybettiğiniz bir gelecek, belki
de değerini bileceğiniz bir başka anla size bağışlanacaktır.
Bir tanrı kadar zalim olabildiği gibi bir tanrı kadar da bağışlayıcı olabilir
hayat, bir tanrı kadar hoyrat olabildiği gibi bir tanrı kadar da cömert olabilir.
Woolf, intihara giderken kocasına yazdığı mektubu şöyle bitirir:
"Bizden daha fazla mutlu olabilecek iki insan yoktur." Bunun kıymetini
bilemediği için çekmiştir belki onca acıyı.
Ama bunu bir kez bile söyleyebileceğiniz birini bulmuşsanız, bunu bir kere
bile hissedebilmişseniz, zamanın altın ilmeklerinden birini tutmuşsunuz
demektir.
Onu soldurmayın.
Ve gücenmeyin hayata.
Yüzüne bakın.
Orada belki de "kaybolmuş geleceği" yeniden yaratacak olan o unutulmaz
cümleyi göreceksiniz.
"Bizden daha fazla mutlu olabilecek iki insan yoktur."
***
Tanrı, Kumandanlar ve Memeler
Ben bir tanrıya iman edeceksem, kiraz ağaçlarını ve kadın memelerini
yarattığı için iman ederim.
Ben bir memleketi seveceksem, generalleriyle dalga geçilebildiği için
severim.
Kendi yarattığı kadınları örtülere ve evlere hapseden tanrılarla, savaşları
çok ciddiye alan memleketlerle pek ilgim yok benim.
"Bak çocuğum, şu benim yarattığım memelere, bacaklara, kalçalara bak, şu
salıntılı yürüyüşlere bak evladım" diyen bir tanrıyla dostum.
Arada bir başımı okşamalı benim tanrım, "İşini elinden geldiğince iyi yap,
sonra da hayatın alabildiğine tadını çıkar" demeli, dostça uyarmalı beni, "İyi
yaşa, öbür tarafta neler olacağı hiç
belli değil."
Böyle bir tanrı var.
Ben çalışırken başımı okşuyor.
Ben gezerken, önüme sahiller dolusu bronzlaşmış memeler, biçimli
bacaklar, sıcak gülümsemeler çıkartıyor, "Bak" diyor, "bak neler yaratmaya
kadirim."
Tapıyorum ben o tanrıya.
Sonra memleketler var.
Generalleriyle dalga geçen memleketler.
Bir karikatür çiziyorlar, üç karelik bir karikatür.
Kahkahalarla güldürüyorlar beni.
Birinci karede, siperde yatmış askerler görülüyor, başlarında generalleriyle
bekliyorlar.
ikinci karede komutanları, elinde kılıcıyla siperden fırlayıp, "Hücum!" diye
bağırıyor.
Üçüncü karede, ileri fırlamış komutanlarını siperdeki yerlerinden bir milim
bile kıpırdamayan askerler, "Bravo!" diye bağırarak alkışlıyorlar. Dördüncü
karede ben gülüyorum. Kiraz ağaçlarının ve kadın memelerinin arasında
geziyor ve tanrıya tapıyorum.
Generalleriyle dalga geçen memleketlerde dolaşıyor ve o memleketleri
seviyorum.
Bir kiraz ağacıyla bir kadın memesine, onların değerini bilmeyen her
memleketi satmaya hazırım.
Sat diyor zaten benim tanrım, "Kadın memelerine bakmayan ve
generallerini çok ciddiye alan memleketleri sat gitsin, ilgilenme onlarla, ben
sana yalnızca bir memleket değil, koca bir dünya verdim, onu sev, ben sana
senin zevklerini, kahkahanı paylaşan yeryüzünün her yanına dağılmış
kardeşler verdim, onlarla eğlen." iyi bir tanrı benim tanrım. Çok geniş bir
memleket benim memleketim. Kiraz ağaçlan ve kadın memeleri bizim iman
ettiğimiz mucizeler.
Generaller bizim güldüğümüz karikatürler. Ve Praksiteles, tanrımızın bize
verdiği en muhteşem heykeltraş.
Onun yaptığı heykeli, Romalı Plinius, "dünyanın en güzel heykeli" ilan
etmişti. Praksiteles, Atinalı bir heykeltraştı.
Birgün ressam bir arkadaşıyla Datça yakınlarındaki Knidos'ta bir akşam
vakti, sahilin kuytu bir yerinde içkisini içip sanattan konuşuyordu.
Tepedeki manastırdan rahibelerin indiğini gördüler.
Rahibeler sahile gelip elbiseleriyle denize girdiler, biraz serinlemek için.
Aralarından yalnızca biri çırılçıplak soyundu.
Genç kadının vücudunu gören Praksiteles hemen o anda o vücudun
heykelini yapmadan yaşayamayacağını hissetti.
Ertesi gün manastıra gidip başrahibeden genç rahibenin heykelini yapmak
için izin istedi. "Biz karışmayız" dedi başrahibe, "Kendisine bir sorun,
kabul ederse heykelini yapabilirsiniz."
Heyecanlı heykeltraş, genç rahibeyi çıplak heykeli için poz vermeye ikna
etti.
Heykeli yaparken kızın hikâyesini de öğrendi.
Genç kız, bir adamı öldürmüştü.
Mahkeme genç kızı ölüme mahkûm etmişti.
Yargıçlar idam kararını okudukları sırada, genç kızın artık yapılacak hiçbir
şey kalmadığını gören avukatı birden ortaya fırlamış, genç kızın yanına
gidip, üstündeki elbiseleri yırtıp, kızın çıplak bedenini yargıçlara
göstermişti.
"Bu memeleri yok etmeye razı olacak mısınız?"
Genç kızın memelerini gören yargıçlar yeniden toplantıya çekilmişler ve o
güzel memelere kıyamadıkları için idam kararını değiştirip kızı bir
manastırda yaşamaya mahkûm etmişlerdi.
Praksiteles, "hayat kurtaran" o vücudun heykelini yaptı.
Adını, "Knidos Afroditi" koydu.
Heykeli daha sonra Bizanslılar istanbul'a getirip Beyazıt'ta kızlar sarayının
önüne diktiler ama büyük bir yangında heykel parçalandı. Allahtan bu
heykelin yüzlerce kopyası yapılmıştı ve tanrının yarattığı en güzel
memelerden birinin mermere düşen izi günümüze kadar geldi.
Eğer o heykeli görmediyseniz, tanrıyı ve onun neler yaratabileceğini çok
ciddiye almıyorsunuz demektir ve benim tanrım kendisinin ve
yarattıklarının ciddiye alınmamasından hoşlanmaz.
Bilir ki, kendisini ve yarattıklarını önemsemeyenler, generalleri çok ciddiye
alırlar ve onun yarattığı memelere değil, generallerin sözlerine bakarlar.
Ben onlardan değilim.
Ben, "Hücum!" diye bağıran generallerini yerlerinden kıpırdamadan
alkışlayan askerlere güler, kiraz ağaçlarıyla kadın memelerini yaratan
tanrıya tapar, Praksiteles'in heykelini uzun uzun seyrederim.
Eğlenirim ben, hayattan ve çalışmaktan zevk alırım. Sizin ciddiye
aldıklarınıza güler, sizin sakladıklarınıza hiç doymayan bir açgözlülükle
bakarım.
Bana ve benim gibi olanlara hoşgörülü davranan iyi bir tanrım, adına dünya
dedikleri büyük bir memleketim, kahkahalarım ve eğlencelerim var.
Bizim memleketimizde Praksiteles'ler, Knidoslu Afrodit'ler, güzel memeli
kadınları affeden yargıçlar, "Hücum!" diye bağıran generalleri alkışlayan
askerler yaşar. Kiraz ağaçlarını ve kadın memelerini yaratan tanrı, çalışırken
bizim başımızı okşar.
Ve, biz ona iman edip, "Hücum!" diye bağıran kumandanlara güleriz.
***
Aşk İksiri...
Güneş battıktan sonra büyücü, kentin dışında dolaşmaya çıkmış, ıssız
yollarda dolaşırken bir ağlama sesi duymuş.
Çevresine bakınmış ama kimseyi görememiş.
Ağlama sesi biraz daha yükselince, "Kim var orada?" diye bağırmış.
Sesin sahilden geldiğini anlayınca deniz kıyısına inmiş, orada "yıldızların
solgun ışığı altında yatan" olağanüstü güzellikte bir denizkızı bulmuş.
Denizkızı, "Sen o sarı sokakta oturan büyücü değil misin?" deyince, "Evet,
o benim" demiş, "Bir şey mi istiyorsun?"
Bunun üzerine denizkızı, sevdiği gence kavuşabilmesi için bir "aşk iksiri"
hazırlasın diye yalvarmış büyücüye.
"Sana bir inci kolye veririm eğer bu iksiri hazırlarsan" demiş, "O kadar
uzun bir kolye olur ki, sekiz defa boynuna dolayabilirsin."
Büyücü bu teklifi kabul etmiş.
Koşarak evine gitmiş, hemen iksiri hazırlamış, onu küçük bir şişeye
koymuş.
Gece yarısı sahile dönüp orada kendisini bekleyen denizkızına iksiri vermiş.
Denizkızı, "Yarın gece buraya gel ödülünü almaya" demiş.
Ertesi gece aynı yere gitmiş büyücü.
Oturup beklemeye başlamış.
Biraz sonra denizkızı gülerek gelmiş, ağır bir inci kolyeyi büyücünün önüne
bırakmış.
Denizkızının kollarında, "saçları dalgaların etkisiyle suda yüzen" çok
yakışıklı ölü bir denizci varmış, denizkızı denizcinin cesedini göğsüne
bastırıp bir çocuk gibi sallıyormuş.
Büyücü kendini lanetleyerek ağlarken denizkızı, sevdiği denizciyle birlikte
dalgaların arasında kaybolmuş.
Bu, ünlü Alman yazarı Hermann Hesse'nin çok bilinen "Cüce" hikâyesinde
anlatılan masallardan biri.
Beni, hikâyenin kendisinden daha çok etkileyen bir masal.
Neden birçok edebiyat parçasında aşk gibi neredeyse sihirli bir anlam
kazanmış bir duygu anlatılırken, o duygunun çekiciliğine ilk bakışta hiç de
uygun düşmeyen böyle şaşırtıcı
davranışlardan söz edilir?
Niye Oscar Wilde, "insan sevdiğini öldürür" der?
Wilde'a göre bunu bazen kılıçla yaparız, bazen bir sözle.
İki ünlü yazarın "aşk"la başlayan anlatımı da bir yokoluşla tamamlanıyor.
Ama insan her zaman sevdiğini yok etmiyor, bazen de sevdiği için kendini
yok ediyor.
Bunu anlatan hikâyeler de var.
Nedir bu, aşkla yokoluş arasındaki ilişki?
Doğa için deprem neyse aşk da bizim için o mu acaba?
Aşk denilen o şiddetli duygu ortaya çıktığında, yarattığı muhteşem arzuyla
bütün dünyamızı
sarsarak, bu arzuya uymayan, karşı çıkan her şeyi yıkıyor mu?
Tek kişiden oluşan doğamızı iki kişilik yeni bir yapıya çevirmeye
çalışırken, varlığımızı bir başka insanın ru
huyla ve bedeniyle çoğaltmak isterken başlayan büyük sarsıntı, bir kere
başladıktan sonra artık, bütün engelleri ortadan kaldırmadan durmuyor mu?
Eğer istediğimiz şaheser uyumu, o olağanüstü mutluluğu ve birlikteliği
yaratmaya engel olanın sevdiğimiz insan olduğuna, sevdiğimizin bizi mutlu
etmeye, bizimle tek bir arzu içinde erimeye razı gelmediğine inandığımızda,
onu yıkıp parçalayarak arzularımıza uygun bir hale mi getirmek istiyoruz?
Onu yıkamadığımızda, yıkılacak tek engel olarak kendimizi mi görüyoruz?
Yıkmak için kendimize mi saldırıyoruz o zaman?
Aşk, içinde Zümrüdüanka kuşlarının, tuba ağaçlarının, define adalarının,
baldıran zehirlerinin, baharat gemilerinin, parlak renkli mücevherlerin,
sarhoş edici meyvelerin, öfkeli volkanların, altın renkli köpüklerinde
tanrıların yıkandığı denizlerin bulunduğu esrarlı, bilinmezliklerle dolu,
çekici ve ürkütücü bir âlem.
Orada olduğunu biliyoruz ama ne olduğunu bilmiyoruz.
İstediğimiz ve istemediğimiz her şey var orada.
Sanırım, aşkla ilgili kesin olarak söyleyebileceğimiz tek gerçek, bu sihirli
alana girdikten sonra büyük bir sarsıntıdan geçeceğimiz.
Bu sarsıntıdan sonra bizim için yeni bir dünya oluşacağı.
Kaçınılmaz olarak bu sarsıntıda bir şeyler yıkılacak, bir kişilik bir dünyadan
iki kişilik bir dünyaya geçerken, bu yeni dünyaya uyamayacak birçok
alışkanlıklarımızı, bencilliklerimizi, isteklerimizi yok edecek.
Böyle büyük bir altüst oluşu yaşarken yok etmediysek ve yok olmadıysak
eğer, elimizde kalanlarla yepye
ni, varlığından haberdar bile olmadığımız, heyecanlı olduğu kadar sakin,
tedirgin ettiği kadar güven veren, korkuttuğu kadar yatıştıran mutlu bir âlem
yaratabileceğiz. O âleme geçenler, geçmeyenlerin bilemeyeceği duygular
yaşayacak.
O kadar mutlu olacaklar ki bazen birçok şeyi kendi istekleriyle feda
edecekler.
Hesse'nin masalı kadar gerçeküstü bir dizi izlemiştim bir keresinde.
Çok katı, bencil, çıkarcı, zengin bir işadamı, hayatında karısından,
çocuğundan ve parasından başka hiçbir şeyi sevmeden yaşarken birgün bir
kaza geçirir, başına çarpan bir vinç onun bütün beyin salgılarını değiştirir.
Mutlu ve iyiliksever bir adam olur. Çocuğu, fazla iyiliksever olduğu için
şirketi iyi yönetemediğini iddia ettiği babasını mahkemeye verir ama bu
bile adamı üzmez.
Paralarını kaybeder, buna da aldırmaz. Karısı kanser olur, o gene gülümser.
Yeniden işleri düzeltmesi, şirketin yönetimini ele geçirmesi için ameliyat
olması önerilerini hep reddeder.
Hiçbir şeyin bozamadığı mutluluğundan vazgeçmez. Çok sevdiği karısı ölür
birgün.
Adam, beynindeki değişiklikten dolayı bunu bile gülümseyerek karşılar.
Bir odaya girer tek başına, orada düşünür. Ve beyin ameliyatı olmaya karar
verir. "Niye?" diye sorarlar.
"Karımın ölümüne ağlayamıyorum, onun acısını hissedemiyorum" der.
"Ama ben karım için ağlamak istiyorum, ameliyat olup o acıyı
yaşayacağım."
Karısının ölümüne ağlayabilmek için mutluluğunu bir kenara iter.
Çok sevdiğinde, acı çekmemekten bile yaralanabilir insan.
Âşık olduğumuzda, o büyük duygusal deprem ruhumuzu antik Yunan
kentleri gibi sallamaya başlayıp sütunlarımızı, kubbelerimizi, kemerlerimizi
yıkarak, o yıkıntılardan sevdiğimizi de içine alacak yeni bir kent yaratmak
için geldiğinde, mutlu bir varoluşla kederli bir yıkılış aynı anda dikilir
önümüze.
Gücümüzü sınar.
Bir aşkı taşıyacak güce ve sağlamlığa ulaşamadıysak, deprem, vaktinden
önce geldiyse bizi ya da sevdiğimizi yok eder.
Denizkızı gibi bir "aşk iksiri" isteyip onunla sevdiğimizi öldürürüz.
Dağların devrildiği, ovaların yer değiştirdiği, denizlerin kabardığı bu
sarsılıştan geçebildiysek eğer, birken iki olabildiysek, bir başkası ruhumuza
katıldıysa ve biz bir başkasının ruhuna katılabildiysek, o zaman, sevdiğimiz
için acı çekebilmek uğruna mutluluğumuzdan bile vazgeçebiliriz.
Aşkta gerçeküstü bir şeyler var.
Gerçeği yok edip yeni bir gerçek yaratan bir şeyler.
Masala benzeyen kendi gerçeğinden başka bir gerçeğe tahammül etmez aşk.
O deprem başladığında gerçeklere sarılanlar, sarıldıkları gerçeklerle birlikte
yokoluşa kayar, gerçeklerden kopmayı göze alanlar "eldoroda"ya, altın
kente ulaşır.
Aşk geldiğinde, ellerinizi açıp, avuçlarınızdaki, sıkı sıkıya tuttuğunuz
gerçeklerin akıp gitmesine izin verin.
O, size daha iyisini verecektir.
Ellerinizi açmazsanız yok eder sizi.
***
Çakıltaşları
Ayrı bir dünyadır o...
Ter, sperm, patiska çarşaf, ucuz parfüm kokularının karışımına belli belirsiz
bir çöp kokusunun da karıştığı, yazları tozlu, kışları çamurlu sokaklarında
erkeklerin, saldırganlıklarını ve utangaçlıklarını, bazen arsız
gülümsemelerin bazen de asık suratların arkasına saklamaya çalışarak
hayvan sürüleri gibi dolaştıkları, yarı çıplak kadınların, kendilerini
pencerelerin dışından seyreden erkeklere edepsizce laf attıkları, her an bir
çığlığın, bir cinayetin beklendiği kerhane mahallelerinden, yaldızlar,
aynalar, mermerler, halılarla döşenmiş otel lobilerinin fısıltılı
konuşmalarla artan sessizliğinde usulca yapılan pazarlıklara kadar çok
değişik mekanlardaki parayla şehvet takasında hep toplumun dışına
çıkmanın, çizilmiş sınırları aşmanın, makbul olamayanın parçası haline
gelmenin heyecanı ve gerginliği vardır.
Herkesin birbirine muhtaç olduğu ve kimsenin kimseye güvenmediği tuhaf
bir pazar yeridir orası
ve orada amaçlar, kadın erkek ilişkisinin hiçbir biçiminde olmadığı kadar
açık bir şekilde ifade edilir.
Kadın vücudunu, erkek parasını koyar ortaya. Kendilerini saklayan bir
karanlığın içinden çıkar, sevişir ve yeniden karanlıklarına dönüp
kaybolurlar, birbirlerinin duygularını, düşüncelerini, hayatlarını bilmezler.
Yüzlerini bile hatırlamazlar belki.
Ben bunun, şu karmakarışık hayatta insan aklının bulduğu bir çözüm
olduğunu sanırdım.
Ama geçenlerde okuduğum fevkalade eğlenceli bir haber, bunu insanların
değil tanrının yarattığını gösterdi bana.
Bir İngiliz bilimkadını, penguenlerin hayatlarını incelemiş.
Penguenlerin yaşadığı bölgede en zor bulunan şey çakıltaşı.
Ve, yuvalarını yapmak için bu çakıltaşlarını kullanıyorlar.
Dişi penguenler gidip erkeklere kur yapıyorlarmış, ayarttıkları erkeklerle
sevişip karşılığında çakıltaşı alıyorlarmış.
Erkekler, seviştikleri dişilere verebilmek için çakıltaşlarını bulup
biriktiriyorlarmış.
Bazı dişi penguenler ise pek yosmaymış.
Gidip erkeği azdırıyorlarmış, erkek öylesine etkileniyormuş ki bundan,
daha sevişmeden, nasıl olsa sevişeceğiz diye çıkartıp çakıltaşını
veriyormuş, dişi de çakıltaşını alıp sevişmeden uzaklaşıyormuş.
Bilimkadını, bir dişi penguenin hiçbir erkekle sevişmeden tam altmış iki
çakıltaşı topladığını
görmüş.
Bir erkekle birlikte yaşayan bazı dişi penguenler de eşlerini bırakıp, gizlice
başka erkeklerle sevişip onlardan çakıltaşı alıyormuş.
İnsanların alışverişinin aynısı, bizde kıymetli olan para, onlarda çakıltaşı.
Roller de aynı.
Çakıltaşlarını toplayan erkek, vücudu karşılığında o çakıltaşlarını erkeğin
elinden alan dişi.
Bu tanrısal rol dağılımı, doğanın her parçasında dişi
bedeninin daha kıymetli olduğunu, erkeklerin bir dişiyle sevişebilmek için
paralarını, taşlarını, yiyeceklerini verdiğini gösteriyor, İyi ama neden?
Kadınların buna, "Çünkü erkekler aptal" diye cevap vereceğini tahmin
edebiliyorum, doğrusu erkeklerin pek akıllı olduğu da söylenemez.
Ellerindekini dişilere kaptıran erkekler göründükleri kadar aptal olsalar o
paraları, çakıltaşlarını, yiyecekleri bulup biriktiremezlerdi, demek tek neden
bu değil.
Erkeklerin sevişmeyi kadınlardan daha çok sevmesi mi?
Belli bir yaşa gelen her erkek bunun da gerçeği yansıtmadığını bilir. Ne o
zaman?
Niye bir erkek sevişmek için bir kadına para vermeye hazırdır da kadın
sevişmek için para vermediği gibi bir de üstüne para alır?
Tanrı nasıl bir denge kurdu da aptallık erkeklerde orospuluk kadınlarda
kaldı?
Acaba hayattan talepleri birbirinden farklı olduğu için mi, rolleri de böyle
farklı?
Bir erkek bir kadından sadece vücudunu isterken, kadın bir erkekten
vücudunun yanı sıra aşk, şefkat, güven, güç istediği ve erkek bunları
vermek yerine para ya da çakıltaşı vermeyi tercih ettiği için mi?
Bunda bir doğruluk payı vardır herhalde ama o vakit, kendisine, güven, güç,
şefkat veren bir erkeği varken gidip gizlice başka erkeklerle sevişerek
çakıltaşı alan penguenleri nasıl açıklayacağız?
Erkek, istediklerini istediği miktarda veremediğinde mi, dişi gidip başka
erkek buluyor?
Dişi sadece aşk, şefkat, güç, güven istemiyor, bunları hep çok miktarda
istiyor, bunlar azalınca çakıltaşı turlarına çıkıyor.
Ya da...
Dişi, ne olursa olsun asla erkeğe güvenmiyor, her şartta kendisini,
geleceğini ve yavrusunu güvence altına alacak kadar çok çakıltaşı
biriktirmeyi amaçlıyor.
Bu mümkün olabilir mi?
Her şeyden daha fazla istediği şey çakıltaşı mı?
Aşkın kavurucu girdaplarında kendini kaybedip çakıltaşlarını unutan dişi, o
girdaptan başını
çıkardığı anda yeniden güvenliğini, yalnızlığını ve çakıltaşlarını mı
hatırlıyor, onu o sarhoşluğun içinde daha fazla tutamadığınızda bu eksikliği
çakıltaşlarıyla mı kapatmak zorundasınız?
Bütün bu payeler, başarılar, iktidarlar, güçler, kavgalar, sonunda çakıltaşına
çevirip dişilere vermek için erkeklerin biriktirdikleri mi?
Çakıltaşı yoksa, sevişme de yok mu?
Tanrı, yarattıklarına bahşettiği o muhteşem hazzı bir avuç çakıltaşına
çevirerek eğleniyor mu acaba yarattıklarıyla?
İçinden başka canlıyı çıkartma yeteneğine sahip olan dişinin içgüdüleri
yalnızca yavrusunun güvenliğini sağlamayı mı hedefliyor, bunun için mi
kendisini her zaman hayatın içinde öylesine yalnız, güvencesiz ve kimsesiz
hissediyor, yanındaki erkeğine inanmıyor, varlığını ve bedenini erkeğine
değil de doğurabileceği yavrularına mı armağan etmek istiyor?
Bir erkek bütün ruhunu, bütün bedenini verse de kadının ruhunun bir
parçasıyla, bedeninin bir parçası hep geleceğe, beklenen bir yavruya mı ait
olacak; bir kadın kendini asla tamamıyla bir erkeğe veremeyecek mi,
kadının hiçbir zaman o ânı tam yaşayamayıp hep gelecekle ilgilenmesi,
güvence araması, hep erkeğinden gizli bir dünyası olması, onun, geleceğe
bağlı bir zincirin parçası olmasından mı?
Yavrusu olsun ya da olmasın, içgüdüleri ve ruhu hep erkeğe biraz uzak ve
yabancı mı?
Aslında o çakıltaşlarıyla, bir başkasına, doğacak yavruya ait bir bedeni mi
satın alıyor erkek?
Bir yavruya adanmış olmak gibi bir kutsallıkla sarmalanmış kadın bedeni,
tam da o kutsal adanmadan dolayı mı orospuluğu keşfediyor?
Kutsallık mı orospuluğu yaratıyor?
Ne garip bir şaka bu!
Kadın bedenini bu kadar kıymetli kılan, onun yaşadığı âna hiçbir zaman
bütünüyle ait olamamasından mı kaynaklanıyor?
Eğer öyleyse, hiçbir erkek hiçbir kadına, bütün varlığını o kadına bağışlasa
da, tümüyle sahip olamayacak, onu gelecekle, geleceğe ait endişelerle
paylaşmak zorunda kalacak, onun sırlarına ulaşamayacak, onun bütün
düşüncelerini bilemeyecek, duygularını tam olarak öğrenemeyecek.
Sadece sarılacak ona.
Sevişecek.
Zamanın karmaşasını ruhunda ve bedeninde taşıyan kadının yanında o ânın
derinlikten yoksun sığlığını temsil edecek.
Ve çakıltaşlarını verecek.
***
Huysuz Dâhi...
İpek dokuyan zehirli bir örümcektir, bence bir yazar.
Bütün ömrü, kendine değerli besinler yaratacak olan hayatı, insanları,
duyguları, ruhları
yakalayacak ağlar örmekle geçer ve bunu bir örümcek gibi amacının
farkında bile olmadan sadece doğanın kendine verdiği yetenek ve arzuyla
sürekli yapar; muhteşem mimarisine rağmen dayanıksızlığı nedeniyle
kirlenip değersizleşen bir ağ ören örümcekten bir yazarı farklı kılan, onun,
dayanıklı, renkli, değerli bir ipekten örmesidir ağlarını.
Uzaktan bakanlar için yazar, her ilmiğinde insan ruhundan renkler taşıyan
bir ağı ören, hayranlık uyandırıcı bir büyücü, gizemi anlaşılamayan bir
tabiat şaheseridir, yakınına sokulanlar içinse o, ağlarına takılan herkesin ve
her şeyin iliğini kendi vazgeçilemeyen amacı için emen, o parlak ağa
dolananları ağının bir parçası haline getiren, kendinden ve ördüklerinden
başka hiçbir şeye aldırmayan zehirli bir yaratıktır.
Uzaktan bakanlar ondaki yaratıcılığın çekici kutsallığını, yakınına
sokulanlar o yaratıcının ürkütücülüğünü ve zehirindeki görkemi fark
ederler.
Gerçek bir yazar, kendisine uzaktan bakanlarda da, yakınana sokulanlarda
da aynı ilgiyi yaratır, ama yakınındakiler kendi hayatlarının kendilerinden
çekilip alınmasının acısıyla birlikte, parlak ve kalıcı bir ağın parçası haline
dönüşmenin tuhaf lezzetini de tadarlar.
Herhalde en ilginci, arkalarında parparlı ipliklerden dokunmuş görkemli
ağlar taşıyan iki zehirli örümceğin, iki yazarın karşılaşması, birbirlerinin
yakınına sokulması, birbirlerini izlemesi, dokuduklarının parlaklığını
kıyaslamaları ve birbirleri hakkında yargılara varmalarıdır. Yazarlar,
yazarlığı kutsal bulmazlar, onları çeken, yazarlığın ürkütücülüğü ve
zehiridir. Ne gariptir ki, zehri en fazla olan, en parlak ağı dokur. Bunu
bilirler.
Onun için genellikle bir yazarın büyük bir yazar hakkındaki yargıları
çelişkilidir, hayranlıkla küçümsemeyi, bağlılıkla öfkeyi, yüceltmekle
aşağılamayı bir arada bulabilirsiniz.
Zweig'ın, hakkında bir kitap yazabilmek için neredeyse on yılını feda ettiği
Balzac'la zaman zaman alay etmesi, onun zaaflarıyla eğlenmesi gibi, bir
vakit Tolstoy'la yakın olan ve onunla olduğu günlerin notlarını yayımlayan
Gorki, "Tanrı gibi bir adam" dediği bu olağanüstü dâhiden bazen
"tiksindiğini", "iğrendiğini" de söyler.
Bir aristokrat, bir "barin" olan Tolstoy hakkında bir köylü, bir "mujik" olan
Gorki'nin böylesine çelişkili duygular beslemesinin belki birçok nedeni
vardır ama Gorki, yazılarındaki o tanrısal ışığı
gördüğü yazarın yakıcı zehirini, bir süs gibi taşıdığı kabalığını, yaralayıcı
kendini beğenmişliğini de görmüştür.
Dünya edebiyatının en büyüklerinden biri, bazılarına göre birincisi olan
Tolstoy, kendi yazdıklarını Homeros'la kıyaslarken Shakespeare, Ibsen,
Dostoyevski gibi yazarları bile küçümserdi, kendini beğenmişliğinden
dolayı yazarlıkla bile yetinmez, bir peygamber olmaya çalışır, Gorki'nin
dediğine göre Tanrı'ya bile direnirdi.
"Onu her şeyden daha çok uğraştıran, açıktan açığa kemiren düşünce, Tanrı
düşüncesi. Gerçekte bir düşünce değil de, kendisinden daha yukarılarda
duyduğu bir şeye karşı çılgınca bir direnme gibi bir şey bu zaman zaman."
O parlak ağı dokuyabilmek için her yazarın muhtaç olduğu o kendini
beğenmişlik zehirinden, en parlak ipeği dokuyan, en fazla payı almıştı,
kendinden başka her canlıyı neredeyse yok sayarken, elinde "ölüm" gibi
amansız bir gücü tutan, bununla kendisine baş eğdiren "Tanrı'yı" ve onun
yüce silahı olan ölümü belki de tek rakibi olarak görürdü.
"Demir çarık, demir asa yeryüzünü dolaşan, bir manastırdan ötekine, bir
ermişten ötekine koşan"
yersiz yurtsuz gezginlere benzetiyor Gorki, Tolstoy'u: "Ne yeryüzü onlar
içindir ne de Tanrı, Tanrı'ya yalvarışları alışkanlıktandır, için için bir öfke
duyarlar O'na."
Tanrıyla çekişen, insanları Tanrıdan bile iyi tanıyıp ondan bile iyi anlatmaya
uğraşan, Anna Karenina romanıyla kadın ruhunun en derinlerine inanılmaz
bir incelikle nüfuz edebilen Tolstoy'un kadınlar hakkındaki konuşmaları ise
Gorki'yi "iğrendirecek" kadar kabadır, gençliğinde çok uçarı olduğunu
söylerken, bir köylüyü bile irkiltecek açık saçık sözcükleri kullanmaktan
hiç çekinmez.
Kendi yüceliğinden emin olanların o aldırmaz kabalığıdır onunki,
karşısındakileri şaşırtmak, başkasının değdiğinde kirleneceği sözcüklerin
ona dokunamayacağını, kirletemeyeceğini göstermek, belki de yüz yüze
olduğu insanları, yüceliği karşısında ezilmekten kurtarmak için kullanır
bunu.
Ama buna kanmamak gerekir, eğer onun konuşma üslûbunu onun
karşısında benimsemek gafletine düşer
seniz, karşınızda bir "barinin" soğuk ve yaralayıcı yüzünü görürsünüz.
Tolstoy'un özellikle kadınlar hakkındaki konuşmaları rahatsız etmişti
Gorki'yi, "Ağza alınmayacak kaba şeylerdi söyledikleri, sözlerinde bir
yapmacıklık, içtenlikten yoksunluk sezilirdi, çok da kişisel şeylerdi üstelik.
Bir kez incinmişti de sanki, ne unutabiliyor, ne bağışlayabiliyordu."
Gorki'nin belki o zamanlar bilmediği, Tolstoy'un bir kereden de fazla
incindiğiydi, karısıyla bir
"erkekkadın cehenneminde" yaşamıştı, birbirlerini defalarca yaralamışlardı,
Kontes Tolstoy, kızının piyano hocasına âşık olup onunla ilişkiye girmişti
ama birbirlerinden kopamamışlardı, zaman zaman birbirlerinden nefret de
etmişlerdi ama Anna Karenina'nın yazılışında Kontes'in, kocasına yardım
ettiğini düşünmüştü herkes, zaten Tolstoy'un yazdıklarını temize çeken de
her zaman karısıydı.
Kocasının yazarkenki inceliğiyle yaşarkenki kabalığı karşısında şaşıran,
örümceğin zehiriyle zehirlenen ama bu arada örümceği de zehirleyip
yaralayan kadın sonunda kocasının "yazarken bildiklerini yaşarken
bilmediğine" karar vermişti.
Birçok yazar gibi Tolstoy da kendisine yaklaşanları, ağlarına dolananları
şaşırtıyordu; ona, Tolstoy'u bulmak, onunla konuşmak için geliyorlar, onun
yerine kendini beğenmiş, kaba, küçümseyici bir "barin" buluyorlardı; Kont
Tolstoy, yazar Tolstoy'u, değerli, örümceğini neredeyse herkesten, hattâ
belki kendinden bile kıskançlıkla gizliyor, kimsenin onu görmesine izin
vermiyor, onun tanrısal sesini ölümlü kulaklara duyurmuyordu.
Bir aristokrat olduğunu saklayan basit köylü giysileriyle dolaşması gibi, bir
dehâyı içinde taşıyan ruhunu da sıradan, kaba konuşmalarla saklıyordu.
Ama nasıl basit giysiler onun 'barin"liğini yok etmiyorsa, basit konuşmalar
da onun dehâsını yok edemiyor, o basitliğin içinden zaman zaman
dinleyenin bütün zihnini, hattâ hayatını altüst edecek cümleler ve yargılar
çıkıyordu.
Taşıdığı ağır yükü hafifletmeye çalışan, onu taşımasına yardım eden garip
bir çocuksuluğu da vardı, bir keresinde Gorki'yle ormanda dolaşırken bir
tavşan hızla fırlayıvermişti ayaklarının arasından, "Lev Nikolayeviç birden
heyecanlandı, yüzü ışıdı, gerçek bir eski sporcu gibi sevinçle haykırdı.
Sonra garip, küçük bir gülümseyişle bana baktı, duygulu, insancıl bir
kahkaha koyverdi.
O anda olağanüstü bir sevimliliği vardı."
Gorki, onun, pis suların içine devrilmiş sarhoş bir kadının yanında durup
onu ayıltmak için,
"Anne, anne!" diye bağıran bir çocuğu anlatırken ağladığını da görmüştü;
Tolstoy utanıp, "Yaşlı
bir adamım ben. Korkunç bir şeyi anımsamak yüreğime işliyor" dedikten
sonra eklemişti, "Sen de birgün kendi yaşamını sürmüş, tüketmiş olacaksın,
her şey tıpkı eskisi gibi duracak, işte o zaman sen de benim gibi, benden
daha kötü ağlayacaksın."
Bütün hayatı ipekler dokuyan zehirli bir örümcek gibi geçti, kimse, hattâ
belki kendisi bile gerçek yüzünü göremedi, ağladığını, güldüğünü,
kabalaştığını, inceliğini, çevresindekileri zaman zaman umarsız
mutsuzluklara sürüklediğini, bazen bir cümleyle mutluluklar yarattığını,
olağanüstü
kitaplar yazdığını ve bütün bunların altından güçlü bir ışığın saklanamaz bir
biçimde ışıdığını
gördüler ama onun bütününe ulaşıp onun bütününe sahip olamadılar.
Gorki küçük bulutların olduğu güneşli birgün Tolstoyların evine doğru
yürürken ona, tek başına deniz ke
narında oturmuş, denize bakarken rastlamıştı; görünümünde etkileyici,
tanrısal bir şeyler sezmişti.
"Birden çılgınca bir duygulanmayla, ayağa kalkarak el sallayacağını, sallar
sallamaz da denizin cam gibi kaskatı kesileceğini, taşların kımıldamaya,
bağırmaya başlayacağını, çevresindeki her şeyin canlanıp bir ses
kazanacağını düşündüm. O anda düşündüklerimi değil ama duyduklarımı
sözle anlatamam, ruhumda kıvançla korku vardı, böylece her şey tek bir
mutlu düşüncede kaynaşmıştı: Bu adam yaşadığı sürece öksüz sayılmam
yeryüzünde. "
Sanırım bütün büyük yazarlar, zehirlerine, kötülüklerine, bencilliklerine,
melanetlerine rağmen sonunda herkese Gorki'nin hissettiği mutluluğu
duyumsatırlar: O yaşadığı sürece ben öksüz sayılmam.
Http://www.VazgectimSenden.com/forum
Suyun Taşa Dönüştüğü An...
Kar, hayatın yüzüne örtülen ipek bir duvak gibi usulca beni sarmalayıp
içine alıyor, yürüdüğüm sahil boyu gibi beni de ıssızlaştırıyordu.
Sessizdi.
Sakindi.
Yüzüme dokunan küçük taneler bıyıklarımda, sakallarımda birikiyordu.
Her adımda biraz daha beyazlaşarak, her adımda biraz daha hayatın
dağdağasından uzaklaşarak, her adımda biraz daha unutarak yürüyordum.
Sükûnet şefkatliydi.
Beni yatıştırıyor, sakinleştiriyor, hep kendimle gezdirdiğim
huzursuzluğumu dindiriyordu.
Karlara karıştığımı hissediyordum.
insanlara ait bende ne varsa onları insanlara bırakıp, geldiğim yere, o
meçhul ıssızlığa dönüyordum, içim karlar gibi sessizdi, hiç susmayacak
sandığım nice duygu aniden susmuş, sanki uzun bir yolculuk beyaz bir
sahilde son bulmuştu.
Kendi bedenimden bile uzaklaşıyordum.
Ölümü "asude bir bahar ülkesine" benzeten rindin ölümü gibiydi yaşadığım,
ölümle hayat arasındaki o karanlık uçurum kapanmış, ikisinin yerini ikisine
de benzemeyen ama ikisinden de içinde bir şeyler taşıyan başka bir âlem
almıştı.
Hayatta anlamlı ne varsa anlamını yitirmişti. Hissettiğim sadece var
olmanın kendi hazzıydı. Bir de varlığımın hazzına daima eşlik eden, sırf
ben ben olduğum için sahip olduğum o kıraç keder.
Derinden, çok uzaktan gelen bir ney sesi gibi hep içimde duyduğum, o
alışkın olduğum duygu.
O anda ne haz bir kahkahaya benziyordu ne de keder bir gözyaşına, her
ikisi de kendini ifade etmeye ihtiyaç duymayan bir muğlaklığa ve güce
sahipti.
Sahildeki ters çevrilmiş, omurgasında karın incecik beyaz bir çizgi gibi
biriktiği sandalın kenarında siyah bir kedi duruyordu.
Gözlerini kırpıştırarak bana bakıyordu.
Islanmıştı, üşüyordu.
Yumuşak, nefti bulutlar suların üstüne kadar inmiş, ufuk çizgisini hemen
yanımıza kadar taşımıştı, deniz durgun, küçük bir göl gibiydi,
kıpırdamıyordu. Sanki istesem üstünde yürüyebilecektim. Hayatın sadece
gerçeklerden ibaret olmadığını, gerçeklerin de ötesinde bir başka hakikatin
bulunduğunu, duygularımızdan, düşüncelerimizden, ihtiraslarımızdan karlı
bir kavşakta ayrıldığımızda her şeyin olduğundan başka bir biçimde
görülebildiğini, denizin göle, suyun taşa, insanın ruha dönüştüğünü
hissedebiliyordum.
Gövdeleri donup parlak buzdan billur kâselere benzemiş iri ağaçlar dile
gelip konuşsa şaşmazdım.
Hattâ, her şeyin sustuğu o anda konuşmalarını bile bekledim.
Karların arasından gözlerim etrafımda olanları görürken, içimde birbiri
ardına geçmiş görüntüler açılıp kapanıyordu, annemin yüzü, ağlayan bir kız
çocuğu, kimsesiz bir lokantada birbirine dokunan iki el, buzlu steple
rin ortasında Doktor Jivago'nun sığındığı cam köşk ve gözlerini
çocukluğunun gözleriyle değiştirmiş kendi yüzüm...
Kendisini kendisiyle saklayan yüzüm.
Yüzüm, benim yalnızlığım.
Birgün çalışma odasına kendisinin girdiğini gören Maupassant gibi kendi
yüzümü görüyordum.
Ve, buzlu bir stepin ortasındaki cam köşkte saklanan Doktor Jivago...
Ve, gerçekleri yazdığı için gerçek hayattan kovulan, lanetlenen, yapayalnız
bırakılan Pasternak'ın, çizgilenmiş şair yüzü...
Eğer, Pasternak'ı bir evde tek başına ölüme bırakanları bu ıssız sahilde
karların içinden geçirseydim, taşa dönmüş suyu, konuşmasını umduğum
ağaçları, üşümüş siyah kediyi, denizlere inmiş nefti bulutlan ve kendi
içlerindeki yüzleri görselerdi, o yaşlı yazarı gene de lanetlerler miydi bir
roman yazdığı için?
Kar yağarken, bulutlar bir yerinden açılıverdi, o ince çizgiden parlak bir ışık
huzmesi saten bir kumaş gibi parlayan karların üstüne düştü, kristal
tozlarının pırıltısı bir anlığına bütün sahile yayıldı.
iri, aç kargalar incecik bacaklarının üstünde sıçrayarak yiyecek bir şeyler
bulabilmek için kafalarını o kristal tozlarının içine soktular.
Hayatın içinden bir anlığına da olsa sıyrılıp hayatın biraz ötesinde duranı, o
sükûneti, o ıssızlığı, o sonsuz sessizliği, o ihtiraslardan soyunmuşluğu, o
"asude bahar ülkesini" görmeden hayatı
anlayabilmek, o hayatı gerçekten yaşayabilmek pek mümkün olmuyordu,
gerçekleri anlayabilmek için bazen gerçekleri terk etmek, onlardan
uzaklaşmak, ıssızlaşmak gerekiyordu.
Sahildeki çaycının derme çatma büfesinin tahta kepenkleri indirilmişti,
yazın küçük bir söğüdün gölgelediği bahçesindeki masaların üstüne ters
çevrilip konmuş sandalyeler, kar yığınlarının altında, unutulmuş ölüler gibi
duruyordu.
Kış günleri kapatılmış sayfiye yerlerinin yalnızlığı. Hızlanıyorum biraz.
Gözlerim yanıyor.
Karların altında yeniden canlanacağı, gölgesinde oynayan çocukların sesini
işiteceği günleri bekleyen küçük söğüt ağacı gibi kendini yapayalnız
hissederken, birazdan döneceğin hayatın tadını ve kıymetini daha çok
bileceğini sezmenin lezzetini de alttan alta duyuyorsun. Benden başka
yürüyen kimse yok. Yalnızlığın, hayatı terk etmenin, ihtiraslardan
uzaklaşmanın, sessizliğe karışmanın, karların altında ıssızlaşmanın, bir
boşlukla çevrelenip o boşluğun parçası olmanın sakin ama yakıcı bir şehveti
var, insanın ruhuna işleyen. Bir yanım eve dönmek, sıcak bir odada eski
romanların kahramanlarına kavuşmak, onların maceralarını demli bir çayı
içerek yaşamak istiyor; bir yanım burada, kar tanelerinin uçuştuğu, suyun
taşa döndüğü, ağaçların billur kadehleri andıran gövdeleriyle dile gelecek
gibi durduğu kimsesiz sahilde kalmak, içindeki görüntülere ulaşmak, onları
görmek, onların sesini duymak, gerçeklerin gerçekliklerini kaybettiğine
tanıklık etmek, bütün duygularını unutarak kendi varlığıyla baş başa kalmak
istiyor.
Büyük bir güçle müziğin zirvesine doğru yükselecek orkestranın, o
muhteşem patlamadan önceki bir anlık sessizliğine benziyor bu sahil.
Beni yeniden hayata hazırlıyor, hayattan kopararak.
Başka hiçbir şeyi değil, yalnızca kendi varlığımı hissediyorum.
Hayatla ölüm birbirine değiyor.
Annemi hatırlıyorum, her yalnızlığımda hatırladığım gibi.
Onun sözlerini, gülümsemesini...
Onun ölümünü...
Kendi ölümümü hatırlıyorum.
Bütün korkularım terk etti beni.
Gençliğimde muhtaç olduğum, büyüttüğüm, tenimde taşıdığım korkular,
artık onlara ihtiyacım olmadığını bildiklerinde gittiler.
Annemle gittiler, benle gittiler.
Kar yağıyor.
Sahil sakin ve sessiz.
Kristal tozlan uçuşuyor.
Gövdeleri buzla parlayan ağaçlar suskun.
Artık dönmeliyim...
***
Çöl Sevişmeleri
Bazı sevişmelerden yeniden doğarak çıkarız, bazı sevişmelerden bir parça
ölerek.
Her sevişmede bir başka insanın tenine, terine, kokusuna karışarak kendi
varlığımızdan soyunur, bir başka bedene dağılırız; alacakaranlık bir
kayboluştan çıkıp yeniden parçalarımızı bir araya topladığımızda içimizde
ya bir zenginlik, bir çoğalma ya da bir eksiklik, bir yoksullaşma hissederiz.
Niye bazı sevişmelerden, bir kırmızı karınca yuvasına girmişiz gibi
ruhumuzu kemiren minik canavarlarla ayrıldığımızı, neden bazı
sevişmelerden kevser içmiş gibi mutlu sarhoşluklarla kalktığımızı da tam
bilemeyiz.
Bazen bedenimiz mesutken ruhumuz muzdarip de olabilir.
Bedenimiz açlığından tam kurtulamadığı halde ruhumuzun az rastlanır bir
saadete eriştiği de...
Bir çöl gecesi çökerken, kumların henüz sıcaklığını yitirmediği ama
nereden geldiği bilinmeyen çöl rüzgârlarının serinlikler taşıdığı saatlerde,
geniş bir çadırın içinde, yere serilmiş ipek halının altındaki kumun
sıcaklığıyla, büyük bir yelken gibi rüzgârla dalga dalga kabararak çırpınan
çadırın girişine asılmış deri örtüden içeri sızan serinliğin çıplak
bedenlerimize dokunduğunu hissederek, şarap, hurma, tarçın kokuları
arasında soluk soluğa, ter içinde, çığlıklarla, her dokunuşla kendimizden
geçe rek saatlerce çılgınca seviştikten sonra o çölden nasıl ayrılacağımızı
hiçbirimiz kestiremeyiz.
Böyle bir sevişmenin arzuyla buğulanmış hayalinde istediğimiz her şey
vardır ama gerçeğinde neyin eksik olabileceğini baştan düşünemeyiz.
Yağmurlarla ıslanmış bir şehrin soğuk ve ıssız sokaklarında, bir apartmanın
girişindeki kuytulukta sadece birkaç dakika sürecek bir sevişmenin
ruhumuza ve bedenimize neler katacağını ya da onlardan neleri
eksilteceğini de yaşamadan tahmin edemeyiz.
Nedir bunca değişik sevişmenin bizi bazen yeniden doğurup bazen
öldürmesinin nedeni?
Neden bazı sevişmelerde ruhumuzla bedenimizi denk getiremeyiz?
Herkesin buna değişik bir cevabı olabilir.
Belki yanılıyorum ama ben bir sevişmede yeniden doğmakla ölmek
arasındaki farkı, "sarılışın"
yarattığını düşünüyorum.
Bir sevişmenin neredeyse bütün yakıcı ayrıntıları bedenle ilgiliyken,
sanırım bir insanın bir insana sarılma isteği ve biçimi ruhumuza hitap
ediyor.
Bir sevişmenin şehvetle, arzuyla, çıldırmayla, zaman zaman acıyla,
kendinden geçişle yüklü
zenginliğine, tek bir sarılış kendi içinde taşıdığı duygularla, şefkatle,
sevgiyle, huzurla, yakınlıkla ulaşabilirse, öyle bir sevişmeden yeniden
doğarak, zenginleşerek, saadeti bütünüyle hissederek çıkabiliriz.
Sevişmelerin taklitleri olabildiği, bu taklitlerle kendimizi bile
kandırabildiğimiz halde sarılışların taklidi olmuyor, en azından böyle bir
sanlışla kendimizi kandıramıyoruz.
İçimizi huzurlu kılacak, isteğin şefkatle karıştığı bir sarılışın bizi ikna
edebilecek bir taklidi yok.
Hollanda'da Avusturyalı bir ailenin çocuğu olarak doğan ve kendine ait bir
üslûpla edebiyat âleminde kendilerine özel bir yer kazanan yazarlar arasına
katılan Thomas Bernhard'ın, "üçüncü sayfa haberlerini" andıran, hemen
hemen bir gazete diliyle yazılmış ve içinde neredeyse tek satırlık bir ironi
taşıyan hikâyelerini topladığı bir kitabı var.
Bu hikâyelerin lezzetinin benim edebiyat zevkime çok hitap ettiğini
söyleyemem ama bunlar arasında, kitaba adını veren "Ses Taklitçisi" diye
kısacık bir hikâye var ki, son satırı gerçekten insanı çarpıyor.
Ünlü insanların seslerini taklit eden bir komedyeni bir toplantıya gösteri
yapması için davet ediyorlar ve diyorlar ki, "Biz sizin daha önceki
gösterilerinizi de izledik, bize daha önce yapmadığınız, bizim
dinlemediğimiz ses taklitleri yapar mısınız?"
Adam, "Olur" diyor.
Birçok değişik insanın sesini taklit ediyor.
Sonunda ondan özel bir istekte bulunuyorlar.
- Bize bir de kendi sesinizi taklit eder misiniz?
Ve, "ses taklitçisi" bunu yapamayacağını söylüyor.
Herkesin sesini taklit edebiliyor, bir kişinin sesi hariç.
Kendi sesi.
Çok basit, çok yalın, çok sade ama çok çarpıcı bir gerçek.
Kendimizi taklit edemiyoruz.
Kendi sesimizi taklit edemiyoruz.
Bence kendi sarılışımızı da taklit edemiyoruz.
Sesimiz gibi sarılışımız da çok derinimizden, içimizden geliyor ve taklit
edemeyeceğimiz kadar bize ait.
Sesimizin, bizim bütün duygularımızı, kelimelerimizle onları ne kadar
saklamaya çalışırsak çalışalım, ele ver mesi gibi sarılışımız da,
sevişmelerimiz nasıl olursa olsun, o sevişmeden ruhumuzun nasıl çıktığını
ele veriyor.
Seviştiğiniz insana, sevişmeden bir müddet sonra, belki beş dakika, belki
beş gün, belki beş hafta sonra baktığınızda ona sarılmak isteyip
istemediğinizi, bir kadınsanız başınızı onun çenesinin altına sokma, bir
erkekseniz onu belinden kavrayıp göğsünüze doğru çekme arzusuna sahip
olup olmadığınızı görmek, yaşadığınız sevişmeden ruhunuzda bir eksilme
mi, bir zenginleşme mi kaldığını da gösterir sanıyorum.
Sevişmeler bazen o korkunç şehvetle sizi sarıp sarmalasa, sizi bir zevk
volkanının içinde savursa da her zaman gerçek varlığınızın parçası
olmayabiliyor; ama sarılışlar, onlar, sanırım ruhumuzun bedenimize
yansıdığı yer.
Sevişmelerin taklidini yapabiliriz.
Sarılışların taklidini yapamayız.
Bedenimizin her zerresine dokunan, zihnimizi arzu dolu karanlık alevleriyle
karartıp bizi yalnızca bedenimizden ibaret bir hale getirerek sevişirken bizi
paha biçilmez zevklere salan şehvetin, bizim için her zaman hem istenen,
hem kuşkulanılan bir duygu olması, sanırım onun sarılışlardan yoksun
olabileceğini bilmemizden.
Aslında her şehvet saldırısında, her sevişmede, her zevkte onun ardından
gelecek sarılışı
bekliyoruz, bedenimizle birlikte ruhumuzu da doyuracak, mutlu ve huzurlu
kılacak olan o benzersiz sarılışı.
Bir çöl çadırında, bir apartman kuytusunda, bir yatak odasında, bir
mutfakta, bir parkta, bir tekne gezintisinde, bir ormanda, bir sahilde, bir
koltukta, nerede olursa olsun, nasıl olursa olsun, sevişmelerimiz farkına
varmadan ruhumuzun hazinesine dokunuyor.
Ya oraya yeni ziynetler bırakıyor ya da orada biriktirdiklerimizden
bazılarını insafsız bir hırsız gibi bizden çalıyor.
Bu sevişmeleri seviyoruz, hayal ediyoruz, özlüyoruz, istiyoruz; üstelik
bunları isteyip hayal ettiğimizi de biliyoruz; bilmediğimiz, sarılışları da
gizlice arzuladığımız.
Belki de bu sarılışları arzuladığımızı kendimize çok itiraf etmememiz,
sevişmeler kadar hayalini kurmamamız, onun sevişmeler kadar kolay
bulunamayacağını hissetmemizden, eksikliğinin yaratacağı hayal
kırıklığının sarsıcı olabileceğinden endişelenmemizden.
Sevişmeler, zevk dolu bir araf, kapısının cennete mi, cehenneme mi
açılacağını bilemiyoruz. O
kapıyı açan ise sarılışlarımız. Sesimizi taklit edemiyoruz. Sarılışlarımızı da
taklit edemiyoruz. Ve, bazı sevişmelerimiz bizi yeniden doğururken bazı
sevişmelerimiz bizim bir parçamızı öldürüyor.
Hayallerimizde ve hakikatlerimizde, bir gezgin gibi sevişmelerden
sevişmelere dolaşarak ruhumuzla bedenimizi barıştıracak bir mucizeyi
arıyoruz biz de.
***
Gizli Dil
Ben ne zaman bu konuyu düşünsem aklıma hep Amarcord filmindeki o
sahne gelir.
Koca memeli bakkal kadın, köyün ufak oğlanlarından birini bakkal
dükkânının arka tarafına çeker.
Hayatında hiç çıplak kadın görmemiş oğlanın meraktan ve heyecandan
faltaşı gibi açılmış gözleri önünde o inanılmaz büyüklükteki memelerini
çıkartır. Kendisine bakan küçük oğlanın ağzına verir memelerinden birini.
Ve öfkeyle azarlar sonra oğlanı.
- liflemeyeceksin salak, emeceksin.
Kadınlarla erkeklerin konuşmalarının bir yerinde hep, "üflemeyeceksin
salak, emeceksin"
tuhaflığının yaşandığını düşünürüm.
Kadınların bir şey söylediklerinde aslında başka bir şey söylemek istemiş
olabileceklerini kendim mi fark ettim, yoksa bunu bana bazen usulca, bazen
sabırsızca sözleriyle kadınlar mı öğretti, şimdi tam çıkartamıyorum.
Ama bir kadın, "Ben üşüyorum" dediğinde, bunun cevabının, "üstüne bir
şey al", "istersen bir taksiye binelim", "eve geldik zaten" türünden bir söz
olmadığını, "üşüyorum" dediğinde kadının, "bana sarılsana" demek
istediğini ve ona sarılmak gerektiğini öğrenmek epey zamanımı aldı.
Sanırım binlerce yıl boyunca isteklerini açıkça söylemelerine izin
verilmediği için "gizli bir dil"
geliştirmek
zorunda kalan kadınlar, bu kadar basit bir şeyin erkekler tarafından niye
anlaşılamadığını, niye
"emeceklerine üflediklerini" hiç anlayamazlar.
Erkeklerin, bakkal dükkânının arka tarafındaki salak küçük oğlana
benzediğini düşünürler:
"Anlayışsız ve beceriksiz salaklar." Sevgi ve şefkat eksikliğine hiç
tahammül edemeyen, bunların
"açıkça" söylenerek elde edilmesinin ise elde edilenin değerini
düşüreceğine inanan kadınların, niye isteklerini düpedüz söylemedikleri ise
erkekler için hep bir sırdır.
Duygularını göstermenin kadınlara özgü bir davranış olduğunu sanan
erkekler, açıkça sevgilerini ve şefkatlerini göstermekten hep utanırlar.
Farkında olmadan, onlar, bu duyguların gösterileceği tek yerin yatak odası
olduğuna inandıklarından, kalabalıkların içinde sevgi ve şefkat
gösterdiklerinde, herkesin seyrettiği bir yerde sevişiyorlarmış hissine
kapılıp tedirgin olurlar.
Erkekler için duygular, kapalı yerlerde yaşanması gereken "mahrem"
şeylerdir, kadınlar ise bunun, hayatın her ânında yaşanması gereken bir şey
olduğunu düşünürler.
Hemen hemen hepsi gizli bir "derebeyi" olan erkekler, kadınların her
isteğinde, her talebinde bir isyan, bir başkaldırı, hattâ bir hakaret görürler.
Erkeklerin bekledikleri, kadınların "üşümeleri" ya da "acıkmaları" değil,
erkeğin yanında soğuğu ve açlığı hissetmeyecek kadar kendinden geçmiş
bir aşka kapılmaları ve bu aşkı, taleplerini dile getirmeyerek
göstermeleridir. Galiba o yüzden, erkeğin biraz kadınsılaştığı ve duy
gularını alabildiğine özgür bıraktığı aşkın ilk günleri geçtikten ve erkek
yeniden erkekliğine döndüğünde, kadınlar "üşümeye" başlarlar.
"Benim uykum geldi" dediğinde erkeğin onla beraber yatmamasını, perhize
başladığı sırada aniden bir hoşluk yapma isteği duyan erkeğin ona sevdiği
yemekleri almasını "düşmanca"
bulmaya koyulurlar.
Artık, erkeğin her davranışı ince eleklerden geçirilip, onun sözlerinde ve
davranışlarında
"sevgisizlik" işaretleri tek tek saptanır.
Ve o gizli dil daha sık ortaya çıkar.
Kendilerinden yakınırlar önce, "çok şişmanladım," "çok yaşlandım", "çok
çirkinleştim" diye; bunları söyledikten sonra erkeklerin ne söyleyeceklerine,
ne yapacaklarına bakarlar.
Kendilerine büyük bir ilgi eksikliği olarak gözüken o anlayışsızlıkların,
artık eskisi kadar beğenilmemelerinden ya da sevilmemelerinden mi
kaynaklandığını anlamaya uğraşırlar.
Baştan savma verilecek her cevap, bakkal kadının öfkeli tepkisini hak eder.
- Liflemeyeceksin salak, emeceksin.
Ama erkekler bu durumlarda genellikle üflerler.
- Yoo, hiç de şişmanlamadin, iyisin, biraz kilo aldin belki ama önemli degil.
Bu yakinmalar onlara manasiz ve çocukça gelir çünkü. Kadinlar ise
sinirlenmeye başlarlar.
- Sen beni eskisi kadar sevmiyorsun.
Bunun cevabı elbette, "Nerden çıkardın bunu, tabii ki seviyorum" değil, sıkı
bir sarılış ve iyi bir öpüşmedir. Bir şeylerin yanlış gitmeye başladığını gören
erkek ise, güzel bir hediye almanın ya da daha kestirmesi "biraz para
vermenin" zamanı geldiğini düşünür.
Onun için sorunun tedavisi öpüşmede değil, paradadır.
Kabul etmeli ki, kendi değerini, gizliden gizliye kendine verilen parayla
ölçmeye yatkın kadın için yapılacak "fedakârlığın" miktarı bir zaman işe
yarar; kadın, "salağın" duygularını böyle ifade etmeye çalıştığını anlar.
Erkek ise, o düz vahşeti ve insafsızlığı ile, "ağlıyorsa biraz para ver"
çözümlemesini benimser.
Ama hediyelere ve paralara çabuk alışılır, sarılışların ve öpüşmelerin özlemi
yeniden başlar.
Kadın "üşür".
Son bir iki deneme daha yapar, bazen güzelliği ve cinselliğiyle, bazen sinirli
çıkışmalarıyla, erkeğe "üşüdüğünde ona sarılınması gerektiğini" bir daha
öğretmeye uğraşır.
Ama erkek hâlâ, emeceğine üflüyorsa, o tehlikeli sapak yaklaştı demektir.
Ya kadın kadere rıza gösterip teselliyi hediyelerde, parada, çocuklarında,
kendisine sağlanan güvende aramaya razı olur ve arada sırada tutan "ben
çok yalnızım" yakınmalan ve ağlama nöbetleriyle hayatını sürdürür ya da
"üşümeye" fazla dayanamayıp "sarılmasını bilen" biri var mı diye etrafa
bakınmaya koyulur.
"Sarılmasını bilenler", bu sapaktaki kadınları keskinleşmiş radarlarıyla
hemen bulurlar.
Bir vakit işler iyi gider.
Ama sarılmasını bilenler de bir süre sonra kaçınılmaz erkekliklerine geri
dönüp üşüyen kadına, üstüne bir hırka almasını söylerler.
Ve bu hem acıklı, hem eğlenceli süreci başlatan ilk uyarı da her kadının
kendi özel lisanında hemen söylenir. - Liflemeyeceksin salak, emeceksin.
***
İçimizde Bir Yer...
Bu söylediğimin doğru olup olmadığından hiç emin değilim ama bana öyle
geliyor ki sanki hepimiz, içimizde bir başkası için ayrılmış bir yerle
doğuyoruz. Bir parçası kayıp bir bulmaca gibi...
Hayatımızın önemli bölümünü garip bir eksiklik duygusu ile geçirmemiz,
bazı sabahlar anlaşılmaz sıkıntılarla uyanmamız, bazen isimsiz umutlarla
neşelenmemiz, sanırım o boşluğun içimizde yarattığı girdaptan
kaynaklanıyor.
Karşılaştığımız her kadına ve erkeğe, belki de hiç farkında olmadan, girinti
çıkıntıları o boşluğun kesiklerine uyacak diye mi bakıyoruz?
Elinde Sinderalla'nın ayakkabısıyla dolaşan biri var sanki içimizde, herkese,
"Acaba ayakkabının sahibi bu mu?" diyerek bakıyor.
Tam olarak neyi ya da kimi aradığımızı bilmiyoruz.
Bize öğretilen bilgilerden yola çıkarak aradığımız insanla ilgili birçok
olumlu özellik sıralıyoruz ama genellikle söylediklerimiz gerçeğe çok
uymuyor.
Sonra birden birisi hayatımıza giriveriyor.
Onun sahip olduğu bir şey, belki kokusu, belki dokunuşu, belki gülüşü,
belki zekâsı, belki hayata bakış tarzı, belki zevki, belki aldırmazlığı, belki
ihtirası, belki de kötülüğü, içimizdeki boşluğun bütün girinti çıkıntılarını
dolduruyor.
İlk düşündüğümüz, onunla mutlu ve huzurlu olacağımız.
İçimizdeki boşluğun ancak "iyi şeylere" sahip biri tarafından
doldurulabileceğini sanıyoruz.
Ama gerçek, her zaman böyle değil.
Çoğunlukla içimizdeki boşluğa uyan "parça", kötülük oluyor.
Bir keresinde güzel bir kadınla tanışmıştım.
Rahat, özgür, zengin bir kadındı.
Paralarını yiyen, olanaklarından insafsızca yararlanan, yalan söyleyen,
başka kadınlarla kırıştıran, onu bırakıp bırakıp giden bir adama tutulmuştu.
Adam çok yakışıklı değildi.
Başarılı değildi.
Sık sık ayrılıyorlardı.
Kadın, başka erkeklerle de oluyordu, hattâ bir iki defa da evlenmişti.
Ama adam ne zaman çağırsa koşarak ona gidiyordu.
Böyle tuhaf bir bağ, insanın aklına kaçınılmaz olarak "cinselliği"
getiriyordu, aralarında garip bir uyum olduğunu düşünüyordu insan.
Benim aklımdan bunun geçtiğini anlayan kadın, ben bir şey söylemeden,
sorulmayan soruya cevap vermişti.
- Diğer erkeklerle sevişmemden daha da değişik değil onunla
sevişmelerimiz... Gerçi onla birlikteyken sabah akşam sevişiyoruz ama ona
baktığımda ilk aklıma gelen şey sevişmek değil...
Ama onu uzaktan bile gördüğümde titremeye başlıyorum... Onu görebilmek
için para harcamaya razı oluyorum, aşağılandığımı bile bile onun arsızca
istediği hediyeleri alıyorum... Bunun ne olduğunu da bir türlü
çözemiyorum.
Bana, içimizde başka bir insana ait bir boşlukla doğduğumuzu düşündüren
ilk, bu kadının anlattıkları olmuştu. Zamanla, bu tür bağımlılıkların,
korkunç denilebilecek tutkuların genellikle esrarengiz zaaflarla birlikte
ortaya çıktığını fark etmiştim.
Bunun, kötülüklerle doldurulması için ruhumuza yerleştirilmiş "şeytanın
boşluğu" olduğunu düşünmüştüm.
Çünkü bu tür ilişkiler genellikle büyük sorunlarla boy atıyordu.
Bulmak için yıllarımızı harcadığımız insandan kaçabilmeye, ondan
kurtulmaya çalışıyorduk.
Aşk, mutluluk, güven, dostluk, yakınlık yerine güvensizlik, tedirginlik,
mutsuzluk, hattâ bazen düşmanlık ve kızgınlık vardı.
Bir başka insan, neredeyse hayat boyu bitmeyecek bir sorun haline
gelebiliyordu bizim için.
Ama onunla yaşadığımız huzursuzluklar, başkalarıyla yaşadığımız
sükûnetten daha çekiciydi.
O insanla birlikte, o insanın yarattığı soruna da tutuluyorduk.
Eğer biri aniden o sorunu çözümlese, hayatımızdan bize acı veren sorun
çıkarılsa hissedeceğimiz duygu, bir rahatlamadan çok, bir boşalma ve
eksilme olacaktı.
Belki yanılıyorum ama bazen bir insandan ziyade bir soruna tutulduğumuzu
bile düşünüyorum; o insanı diğerlerinden farklı kılan, onun yarattığı
sorunların diğerlerinin yarattığı sorunlardan daha fazla ilgimizi çekmesi,
başkalarıyla yaşadığımız sorunlarla bir zaman uğraştıktan sonra onlardan
rahatça vazgeçerken o insanın yarattığı sorunlarla uğraşmaktan asla
vazgeçemeyişimiz, hattâ bu sorunlarla uğraşmaktan hastalıklı bir zevk bile
almamızdı.
Elbette, o insanla yaşadığımız sorun, sevişmelerle, ortak zevklerle, neşeli
konuşmalarla, eğlenceli tartışmalarla da süsleniyordu ama ilişkinin asıl
çekirdeği hep o sorun oluyordu.
Belki de, içimizdeki o boşluğu dolduracak olan, bizim en çok ilgimizi
çekecek sorunu yaratacak olan insandı.
Bir adım daha öteye giderek belki şunu bile söylemek mümkün, sorun
çözülemez hale geldikçe, hattâ yavaş yavaş bir imkânsızlığa dönüştükçe
bağımlılığımız ve ilgimiz de artıyordu.
Bazen, o insanla yaşadığımız sorunlardan yorulup kaçtığımızda, sadece o
insanı değil, o insanla yaşadığımız dertleri çözümlemek için harcadığımız
zamanları da özlüyorduk.
Zihnimizin bir parçasının hep aynı sorunu düşünmeye, çareler bulmak için
kıvranmaya alıştığını, bu olmadığında büyük can sıkıntıları ve yalnızlıklar
yaşadığını görüyorduk.
Niye onca insan arasında yalnızca birinin yarattığı sorunlar o kadar ilgimizi
çekiyor, bunun cevabını bilmiyorum.
Tek aklıma gelen, o insanın birçok özelliğinin bir araya toplanarak
"şeytanın boşluğunu"
dolduracak özel biçimi oluşturması.
Eğer bu söylediklerim doğruysa, o zaman, birçoğumuz kendini mutlu
edecek insanı değil, kendi eksikliğine denk gelecek sorunu yaratacak insanı
arıyor öncelikle.
Mutluluk, sorunun yarattığı karmaşanın arasında, fırtınaya yakalanan bir
insanın sığınacak bir kulübe bulduğunda hissettiği sevince benzer bir
şekilde zaman zaman ortaya çıkıyor.
Bu kısa mutluluk zamanları, ortasında var olduğu dertlerin ve acıların
boyutlarına uygun bir parlaklıkta oluyor ve asla unutulamayacak bir haz
veriyor.
Sorunların karmaşıklığına ve büyüklüğüne uygun mutluluk patlamaları
yaşanıyor.
Birbirine hiç benzemeyen iki duyguyu, iki zıt ucu aynı anda tutabilen biri
de neredeyse hayatın bütün enerjisini, bazen olumlu bazen de olumsuz bir
biçimde, bütün bedeninde ve ruhunda hissediyor.
Bağımlılığı yaratan da bu olmalı.
Hepimizin içinde bu bağımlılığı yaratacak insanın gelmesini bekleyen bir
boşluk var, eksik bir parça.
Bizi en çok uğraştıracak olanı arıyoruz belki de.
O insandan daha güzelini, daha yakışıklısını, daha zekisini, daha güçlüsünü,
daha güvenilirini bulsak da sonunda gene bizim aradığımız sorunu ve
mutluluğu bize yaşatacak olana dönüyoruz.
O güzel kadının dediği gibi, "Onu görünce titriyoruz."
Şeytanın bizim için hazırladığı o zehirli karışımı içmek istiyoruz.
Bizi sarhoş edip bu dünyanın gerçeklerinden kopararak cehennemde ve
cennette dolaştıran, o yakıcı karışım çünkü.
***
Sevdiğiniz Kaybolduğunda.
Bazen, sevdiğiniz insan kendi içine girip gözden kaybolur.
Kapısız bir katedralin önünde duran biçare bir dindar gibi, içeri girenin
yeniden dışarı çıkacağı bir geçit bulabilmek için sevdiğiniz insanın
etrafında dolaşmaya başlarsınız.
Durumunuz korkunçtur.
Sevdiğiniz karşınızdadır, işte onun saçları, onun dudakları, onun gözleri,
onun sesi, onun gülümseyişi, onun bakışı, onun duruşu ama bütün bunlar
onu, sizin sevdiğiniz "o" yapmaya yetmemektedir, "o" kendi içinde
kaybolmuştur.
Eğer tümüyle ortadan yok olmuş olsa, bütün dünyayı gezip onu aramaya
razısınızdır ama aradığınız, önünüzde durmaktadır ve o, sizin aradığınız
değildir.
Onu arayabileceğiniz başka bir yer de yoktur.
Sevdiğiniz insan, sevmediğiniz insanın içindedir.
Çaresizliklerin en insafsızıdır bu.
Kaybolanı bulabilmek için, onun içinde kaybolduğu insana sarılırsınız.
O bir seraptır, ağzınıza kumlar dolar.
Tanrıların lanetine uğramış bir matematikçi gibi bütün rakamları alt alta
yazıp toplarsınız, sonuç
yanlıştır, birisi rakamların değerlerini, size haber vermeden değiştirmiştir,
gittikçe daha çok çıldırarak yanlış rakamlarla doğru bir sonuç bulabilmek
için boğuşursunuz.
Sevdiğinize ulaşabilmek için çılgınlıklar yaparsınız, onunla deliler gibi
sevişirsiniz, ağlarsınız, bağırırsınız, yalvarırsınız, tehdit edersiniz,
sokulursunuz, kaçarsınız, hiçbir şey değişmez, katedralin kapıları duvarlarla
örülmüştür.
Çocukken, büyük kadınlara âşık olurdum.
Çocuktum ama imkânsızlığın farkındaydım.
Dudaklarımı şişirerek oturur, yaşlarımızı hesap ederdim, ben kaç yaşına
geldiğimde o kaç
yaşında olacak, birlikte olmamızı sağlayacak zamana ne kadar sürede
ulaşabiliriz.
Büyük bir ciddiyetle ve inançla yapardım bunu.
Bir kısmını gerçekten de buldum daha sonra.
Ve ilk o zaman öğrendim, bazen sevdiğim kadının sevdiğim kadın
olmadığını.
Çocukken âşık olduğum kadınlardı ama çocukken âşık olduğum kadınlar
değillerdi artık.
Gülüşleri solmuş, hareketleri ağırlaşmış, kıvraklıkları kaybolmuştu.
Zaman, benim sevdiklerimi, sevdiklerimin içinde kaybetmişti.
Çocukluğumun en unutulmaz kitaplarından biri olan Gog'un yazarı
Papini'nin "Ödenmeyen Gün"
isimli hikâyesine rastladım geçenlerde.
Çok genç ve güzel bir kadına birgün bir adam geliyordu, "Kızım hasta,
ölecek" diyordu, "Siz hayatınızdan bir yıl verin benim kızıma, şimdi o
kadar gençsiniz ki, bu bir yılı fark etmezsiniz bile, daha sonra bu bir yılı
ben size gün gün ödeyeceğim, bana verdiğiniz üç yüz altmış beş günü
aynen geri alacaksınız."
Genç kadın razı oluyordu.
Yirmi üç yaşından yirmi beş yaşına atlıyor ve gerçekten de arada kaybolan
yılı fark etmiyordu.
Sonra yıllar geçmeye başlıyordu, ilk çizgiler beliriyordu, ilk beyazlar
saçların arasında, daha yorgun kalkılan sabahlar, bağışladığı yılın günlerini
adamdan geri almaya koyuluyordu.
O günleri geri aldığında yeniden yirmi üç yaşına geri dönüyor, o yıllarda
olduğu gibi herkesi kendine hayran bırakıyordu.
Önceleri o üç yüz altmış beş günü hiç bitmeyecekmiş gibi kullanıyordu.
Sonra, günlerin azaldığını fark ediyordu.
Bir şatoya saklanıyor, orada yaşlanmayı yaşıyor, arada bir de adamdan bir
gün alıp yirmi üç
yaşında bir genç kız olarak ortaya çıkıyordu.
Onun yirmi üç yaşındaki halini görenler ona âşık olup peşine düşüyorlardı
ama onu bir daha bulamıyorlardı; çünkü o, ertesi gün yaşlı bir kadına
dönüşüyordu.
Aynı kadın, hem yaşlı, hem gençti çünkü.
Yirmi üç yaşındaki kadını aradığınızda onu bulabileceğiniz tek yer, o yaşlı
kadındı ve o yaşlı
kadın artık yirmi üç yaşında değildi.
Ve o yirmi üç yaşındaki kadını bulabileceğin başka bir yer de yoktu.
Papini, zamanın yok ettiği bir kadını ve güzelliği anlatıyordu.
Onun sihirli anlatımıyla genç kadın yaşlı kadının içine girip kayboluyordu.
Benim çocukluğumda olduğu gibi.
Yıllarca ben bunu düşündüm, istediğin kadın, zamanın tesiriyle değiştiğinde
ve bulduğun kadın artık aradığın kadın olmadığında ne yaparsın diye.
Zamanın yarattığı çaresizlik, çocukluğumda ve gençliğimde aklımı çok
kurcaladı, bütün çaresizlikler gibi içimi çok örseledi.
Ama daha beter bir çaresizlik olduğunu öğrenmem için biraz daha
büyümem gerekti.
Zaman her şeye rağmen doğaya ve alışkanlıklara uygun bir biçimde
değiştiriyordu insanı, kaybolan kadın uzun bir sürede usulca kayboluyordu
kendi içinde.
Bir de zamana bağlı olmayan ani kayboluşlar vardı.
Daha bir gün önce kapıları olan katedralin bir sabah kapıları ortadan
kayboluyor, sevdiğin, sonsuza dek kapısız bir katedralde hapis kalıyordu.
Öyle bir şey yapıyor, öyle bir şey söylüyor, öyle bir bakıyordu ki bu, senin
sevdiğin kadını son görüşün, son duyuşun oluyordu.
O davranıştan ya da sözden sonra kendi içinde kayboluyordu.
İşte o zaman çaresizliği daha iyi öğreniyordun.
Yaptığını yapmamış, söylediğini söylememiş olması için yalvarıyordun
kadere, sabahları
sevdiğinin kaybolduğu günün bir gün öncesinde uyanmayı diliyordun.
Bir söz ya da bir davranış, katedralin kapılarını sonsuza dek yok ediyordu.
Belki yeniden kapılar açılır diye bekliyordun.
O zaman bir şey daha öğreniyordun, katedralin kapılarını bir anda
kapatacak sözler ve davranışlar vardı ama onları aynı süratle açabilecek bir
söz ve davranış yoktu.
Bir katedralin içine girip kapıları kapamak kolaydı, bunu herkes
yapabiliyordu, herkese en azından bir kere bunu yapabilme şansı
veriliyordu ama kapanan kapıları açmaya kimsenin gücü yetmiyordu.
Sevdiğin, önünde duruyordu ve ona ulaşamıyordun. Bazen o da kaybolduğu
yerden çıkmak istiyor, yeniden eski günlere dönmeyi arzuluyordu ama
kapılar dışarda kalan kadar içeri giren için de açılması imkânsız hale
geliyordu.
Böyle zamanlarda bir vakit birlikte yakınıyor, birbirinizi suçluyor, söylenen
sözlere, yapılan davranışlara haklılık kazandıracak nedenler arıyordunuz.
Ve korkunç gerçek, sislerin arasından beliriyordu.
Ruhunuzun kilitlenip mühürlendiğini fark ediyordunuz.
Bu laneti çözmek için adaklar adıyordunuz.
Karşımda duran sevdiğime eski günlerde olduğu gibi dokunabileyim,
sevdiğim kendi içinden çıkabilsin diye yalvarıyor, hayaller kuruyordunuz.
Ülkesinden çok uzakta kazaya uğramış bir kazazedenin, düştüğü ıssız
adanın sahiline devrilmiş
geminin enkazına baktığı gibi bakıyordunuz sevdiğinize.
Sizi sevdiğinize ulaştıracak gemi oydu ama artık bir enkaz halindeydi.
Ve bir yere gitmiyordu.
Başka bir gemi de yoktu.
Zaten siz bir başka gemiye de binmek istemiyordunuz.
Orada, o ıssız sahilde durup acıyla beklerken son gerçeği de
öğreniyordunuz.
Sizi ya buradan bir başka geminin alıp götürmesini bekleyecek ya da o
enkazı yeniden tamir edip yüzdürmek için uğraşacaktınız.
Ruhunuzun mühürlerini çözmek, sevdiğinizi sevdiğinizin içinden çıkarmak
için uzun ve meşakkatli bir çabaya girişecektiniz.
Hasar ne kadar çoksa, tamir o kadar uzun sürecekti.
Ve, efsaneler diyordu ki, böyle mucizeler varmış, bazı gemiler yüzer, bazı
mühürlü ruhlar açılır, bazı sevilenler kendi içlerinden çıkarmış.
Issız bir sahilde, sevdiğinizin yanında sevdiğinizi özleyerek, yapayalnız, o
mucizeyi bekliyordunuz.
Yeterince sabırla ve inançla beklersem olur diyerek.
***
Gel ve Al...
Bazı sahneler, bazı cümleler vardır ki, okyanusların en karanlıklarında
yüzen fosforlu balıklar gibi hafızanızın derinliklerinde ışıklar saçarak yalnız
başlarına dolaşırlar.
Kendi içinize kapandıkça, yalnızlaştıkça, hayatın görünen yüzünden kaçıp
diplere kaçtıkça, o sahnelerle cümlelerin ışığı daha keskinleşir, renkleri
daha canlanır, onlara dokunmak istersiniz.
Tuhaftır, bu tür cümlelerle sahneler, siz onlara yeniden dokunduğunuzda
sizi ilk rastlaştığınız yaşlarınıza geri götürürler.
Ve, siz onları hayatınızın bugününe çekmeye, onları yaşamaya çabalarsınız.
Çocukluğunuzla yaşlılığınız arasında ışıklı kelimelerden bir köprü kurulur
ve siz o cümleyi ilk kez duymuş olan çocuğun heyecanıyla o köprüden
geçecek birini beklersiniz.
Ben, Çehov'un Martı piyesini Kenterlerin o yıllarda yeni açılmış olan
Harbiye'deki tiyatrosunda seyrettiğimde herhalde on iki on üç yaşındaydım.
Piyesi çok iyi anlamamıştım.
Ama orada bir sahne ve bir cümle vardı.
Genç kız, âşık olduğu yaşlı yazara bir madalyon hediye ediyordu.
Madalyonun arkasında, yazarın kitabının adı ve bir sayfa numarası
kazılıydı.
Yazar, kendi kitabını açıp o sayfayı bularak benim asla unutamadığım o
cümleyi okuyordu:
- Eğer birgün hayatıma ihtiyacın olursa gel ve al onu.
Cümlenin gücü çocuk zihnimi dağlamıştı.
Bir insan, kendi hayatını sunacak kadar çok seviyordu birisini.
Cümle, bir hayal sahnesi yaratmıştı içimde.
Bir gece trenindeyim. Piyesteki yazar gibi yaşlıyım. Dışarıda yağmur
yağıyor.
Tren pencerelerinin ışıkları, rayların yanındaki ıslak ağaçlara, taşlara,
tarlalara yansıyarak parlak izler oluşturuyor.
Başını, trenin hafifçe buğulanmış penceresine dayamış, bana bakan bir genç
kadın, pencereye vuran gölgesinden yağmur damlaları akarken, kırık, biraz
kederli ama çok kararlı bir sesle bana bu cümleyi söylüyor.
- Eğer birgün hayatıma ihtiyacın olursa gel ve al onu. Ben ona
gülümsüyorum.
Çaresizliği saklamaya çalışan bir gülümseme bu.
Genç kadın, söylediği cümlenin küçümsendiğini düşünüyor ama o kadar
çok seviyor ki, bu yanılgı bile onu cümlesinden ve duygularından
vazgeçirmiyor.
Bir zaman sonra ben ölüyorum.
Genç kadın bir adamla evleniyor.
Aradan yıllar geçiyor.
Ve bir akşam, kocasına bu sahneyi anlatıyor.
- Bana gülümsedi, diyor, önce bunun bir küçümseme olduğunu sandım ama
yıllar geçtikçe onun o andaki bakışlarında hissedilen tutkuyu daha çok fark
ettim, onun için her şeyden, bütün hayatımdan vazgeçmeye hazırdım.
Bilmem neden, o istemedi.
Yıllarca bu hayali kurdum.
Böyle bir cümleyi söyleyebilecek, "Hayatıma ihtiyacın olursa gel ve al"
diyecek birine öylesine ihtiyaç duyuyordum ki, bana hayatını sunacak bir
kadının varlığını hayalimde hissedebilmek için aynı hayalin içinde ölmeye
razı oluyordum.
Neden, hayalimde, bana o cümleyi söyleyen kadının elini tutup ilk
istasyonda inmiyordum, bilmiyorum.
Belki, Çehov'un çaresiz kederi bu cümleyle ruhuma sızmıştı.
Belki, bu cümlenin devamında yaşanacakları düşünmeye çocuk hayalim
müsait değildi.
Belki de bu cümleyi dokunulmamış, denenmemiş bir halde bırakmak
istiyordum.
Nedenlerini bilmiyordum ama beni bu kadar sevecek ve bana bu cümleyi
söyleyecek bir kadın olsun istiyordum.
Böyle bir cümlenin hayatta ancak bir kez ve ancak bir insana
söylenebileceğini, insanın hayatında bu sahnenin ikincisi olmayacağını da
hissediyordum.
Önceleri, kendini yaşlı yazarla özdeşleştiren çocuk ruhum, kendini bu
cümlenin söylendiği insanın yerine koyarken sonraları kendimi bu cümleyi
söyleyen bir erkeğin yerine koymaya başladım.
Sadece beni seven, bana hayatını sunan bir kadını değil, sevdiğim ve
hayatımı verecek kadar seveceğim bir kadını da özlüyordum.
Ben de söylemek istiyordum o cümleyi. - Eğer birgün hayatıma ihtiyacın
olursa gel ve al onu. Bu, cümle okyanusların derinlerindeki fosforlu balıklar
gibi gücünü ve ışığını hiç yitirmeden hafızamın ve hayallerimin
derinliklerinde dolaştı yıllarca.
Aşk denildiğinde aklıma hep bu cümle geldi.
Ne zaman âşık olsam, bu cümleye yakalanıp çocukluğuma geri döndüm.
Ne kendi sevgimde ne de karşımdakinin sevgisinde bu cümleden daha azına
razı olmadığım için huysuzlandım, acı çektim, kederlendim.
Bu cümle, ben ne kadar yaşlanırsam yaşlanayım, beni hep kırılgan bir
çocuk gibi tuttu.
"Eğer" diye başlayan bu cümleye dokunan bir yanım, en çabuk kırılan
yanım oldu.
Kendi hayatında biraz soğuk ve kibirli olan, büyük aşklardan ve tutkulardan
kaçan, kadınlarla neşeli ve yüzeysel oynaşmaları yeğleyen, bir dostunun
deyimiyle, "Sevmeden iyi ve cömert, bağlılık duymadan müşfik ve dikkatli
olabilen", bir başka dostunun tarifine göre de, "Kalbinin derinliklerinde
olup bitenleri yakınlarından hiçbirinin tamamen anlayamadığı" ama bütün
bunlara rağmen tutkuyu, ihtirası, aşkı bilen, belki de ruhundaki bu ikiliğin
sıkışıklığını yaşayan Çehov'un hüzünlü çaresizliği, tek bir cümleyle benim
çocuk ruhuma sızmış, beni bu cümlenin gücüyle damgalamış ve beni bu
cümlenin peşine düşürmüştü.
Yıllar geçti, o piyesi seyrettiğim günden bu yana.
Yaşlandım.
Yazar oldum.
Gece trenleri geçti.
Yağmurlar yağdı.
Kadınlar oldu.
Hayalimdeki her şey hayatın içinde vardı.
Ama bir araya gelip bir trenin penceresine başını dayayan bir kadına
dönüşemedi.
Martı piyesini okuduğunda, bu piyesi sevmeyip, "Sen
dantelacı kızlar gibi yazıyorsun" diyerek alay eden Tolstoy'un
alaycılığından yaralandığı için belki de piyeslerindeki cümleleri gerçek
hayatta söylemekten utanan, böyle bir cümledeki en ufak bir yalan
kırıntısının, söyleyeni de, dinleyeni de gülünçleştireceğini hissedip bu
cümlelerden korkan Çehov'un korkusu bana da geçti.
Hem bu cümleyi arayıp, hem bu cümleden çekindim.
Bu cümlenin sahte bir sesle söylenmesinin hepimizi "bir dantelacı kız"
haline sokmasından korktum belki.
Böyle bir cümlenin gerçeğine inanmakta zorlandım.
Sadece hayallerimde ve istediğim ses tonuyla söyleyip söylettim o cümleyi.
Artık yaşlandım.
Kitaplar yazdım.
Ölüm de artık başkalarına ait bir masal değil benim için.
Ve, bu cümleyi, bu cümlenin bütün gerçekliğini ve gücünü hissederek
söylemek, büyüklerin korkularına esir olan çocukluk hayallerimi kurtarmak
istiyorum artık.
- Eğer birgün hayatıma ihtiyacın olursa gel ve al onu.
***
Huzursuz Ruhlar...
O ışık içinde bütün renkler aynı heyecanlı parlaklığı paylaşarak birbirine
değiyor, dokunuyor, öpüşüyor, kâh masum bir orjiye, kâh ahlaksız bir ayine
benzer bir kaynaşmayla birbirlerinden bir şeyler alarak çoğalıyor, mum
beyazı bilekli bir meleğin gergefindeki ipek ibrişimler gibi birbirine
dolanarak şekilden şekle giriyor.
Kıvırcık tüyleri altın yıldızlı bir kuzu gibi oradan oraya seken güneş,
erguvan ağaçlarına dokunup kendi aydınlığının bir parçasını o ağacın
çiçeklerine bırakırken, o çiçeklerden aldığı gölgeli bir eflatunu denizin
maviliğine yansıtıyor, Boğaz tepelerinin koyu yeşil korulukları,
tebessümünü zor zapt eden olgun bir kadın gibi, bu ışıklı eğlenceye
katılmakla bigâne kalmak arasında tuhaf bir kararsızlık geçiriyor.
İstanbul'da bir bahar günü yaşıyoruz.
Geçen yıl da bu sahiller böyleydi.
Yüzlerce, binlerce yıldan beri bu sahiller renklerle ışıkların ahenkli
coşkusuna tanıklık ediyor.
Tabiatın o muhteşem ve mükemmel tekdüzeliği, her bahar aynı erişilmez
güzelliği bu sahillere serpiyor.
Renklerle ışıkların, geçen küçük bir bulutla ya da esen hafif bir rüzgârla
anbean değişmesine karşılık her yıl bu mevsim, tanrısal bir şaheserin
tekrarlanmasındaki kararlılık da bizi gördüğümüz güzelliğin kendisi kadar
şaşırtıyor.
Tabiat, mükemmelliğini ve şaşırtıcılıgını, hiçbir şaşırtıcılığa yer vermeyen
bu olağanüstü
tekdüzeliğine, kendini tekrarlamasındaki dokunulmaz ve değiştirilmez
iradesine borçlu. Kuralları
belli.
Geceyle gündüzün yer değiştirmesi, bir mevsimden sonra diğerinin gelmesi,
yağmurların bulutlardan boşalması, sırtlanların bizonları parçalaması hep
aynı şekilde, değiştirilemez bir kanuna uygun olarak gerçekleşiyor.
Tanrı, yarattığı tabiatın mükemmel düzeninden memnun.
Onu asla değiştirmiyor.
Bu tabiat, hatasızlığıyla muhteşem ve mükemmel ama şaşırtıcı ve eğlenceli
değil. Tanrıyı kim eğlendirecek?
Kim şaşırtıp güldürecek onu, kim yaptığı hatalarla onu üzecek?
Gökyüzünün derinliklerinden semavi bir merakla eğilip baktığında,
yanındaki meleklere, "Şuna bak, şuna bak" diye kimi gösterecek? Bizi
elbet.
Tanrıyı güldüren ve üzen bizi. Biziz onu eğlendiren.
Gecesinden sonra gündüzü gelmeyen, aynı günün içinde çeşitli mevsimler
yaşayan, kaprisleri, şımarıklıkları, heyecanları, arzuları, öfkeleriyle,
birbirine benzemez çelişkili istekleri, kararsızlıkları, korkularıyla, değişmek
ve değiştirmek ihtirasıyla tabiatın tekdüzeliğini bozan, beklenmedik işler
yapan biz insanlarız, tanrının sonsuz eğlencesi.
Tabiatın mükemmel tekdüzeliğini biz bozarız. Mükemmel olmadığımız için
eğlenceli, mükemmel ol
madiğimiz için çirkin, mükemmel olmadığımız için yaratıcıyız.
Tek anarşisti biziz bu tabiatın.
Depremler, sel felaketleri, kasırgalar, fırtınalar bile o tekdüzeliğin parçaları
olarak çıkıyor ortaya.
Hepsinin bir kuralı ve kanunu var.
Kaplanlar ot yemiyor, zürafalar ceylanları kovalamıyor.
Biz öyle değiliz.
Biz, içine doğduğu tabiatı değiştirmek isteyen tek canlıyız.
isyanı bilen, başkaldıran, korkuyla diz çöken biziz, tanrının zeki, sivri dilli,
isyankâr soytarısıyız, onun sarayının kahkahası ve gözyaşıyız biz.
Can sıkıntısını, aşkı, kıskançlığı, ihtirası sadece biz biliriz.
Mum bilekli meleklerin dokuduğu rengârenk ipekten yorganlara sarınıp,
doğan güneşlerin, erguvan ağaçlarının, yeşil korulukların, köpükleriyle
oynaşan denizlerin ortasında huzursuzlaşan, hırçınlaşan, huysuzlaşan biziz,
tanrının yarattığı mutluluk resimlerine bakarken orada kendi yarattığımız
bir mutluluğun parçasına rastlamadığımızda mutsuz olan da biziz.
En büyük felaketlerin ortasında beklenmedik aşklara düşüp gülüveren de
bizleriz.
Tanrının çevirdiği bir mükemmellik çemberini biz insanlar kırabiliyoruz
ancak, onun için, başka hiçbir canlının sahip olmadığı bir hakka, hayatın
akışını değiştirme hakkına sahibiz ve sanırım bu büyük hakkın bedeli olarak
bütün tabiatta mutsuzluğun dokunabildiği tek canlı türüyüz.
Tekdüze bir mükemmeliyetin dışına çıkabildiğimiz için o mükemmelliğin
bir anlamda en eksik parçası biz oluyoruz, bu eksiklikle hep yenilikler
arıyor, bu eksikliğin yarattığı yetersizlik duygusunu yenebilmek için
sürekli, tabiatta daha önce görülmemiş değişimler yaratıyor, tabiatın
yaramaz çocukları olarak onu didikliyor, mükemmelliği reddetmenin
huzursuzluğunu da hep ruhumuzda yaşıyoruz.
Tabiatın sunduğu hiçbir şey yetmez bize. Tanrının, tabiatı yaratırken
hissettiği huzursuzluğu, tanrının, eline yaratılacak yeni bir hayat verilen
çocukları olarak kendi küçük hayatlarımızda yaşıyoruz. Hepimiz kendi
hayatlarımızın tanrısıyız. Küçük, huzursuz tanrılar. Yeni şeyler isteriz biz.
Sanırım, tanrı yarattığı tabiattan tatmin olmadığı için insanları,
mükemmeliyeti bozan bizleri yarattı. Huzursuz yanıyız biz tanrının.
Onun için, bizim hayatımızda hiçbir zaman sürekli bir huzur olmayacak,
"babalarının" ahenk yaratacak kudretini değil, yarattığı ahenkten kuşkuya
düşen huzursuz yanını tevarüs eden çocuklar olduğumuz için en mükemmel
anlar bile biraz uzun sürdüğünde bizi bunaltacak ve bizim ellerimizle
bozulacak.
Zihnimizde ve ruhumuzda esip duran huzursuzluk rüzgârları, mükemmel
bir tekdüzeliği bozma göreviyle yaratıldığımız için hiç dinmeyecek.
En güzel zamanlarda bile daha güzeli olup olmadığını merak edeceğiz,
yetinmeyeceğiz, arayacağız, "tekdüzelik" bizim için büyük bir lanet olacak,
tabiata hayran olacağız ama parçası olduğumuz o tabiata benzemeyi
şiddetle reddedeceğiz.
Tanrı, ruhundaki dengeyi; ahengini tabiata, huzursuzluğunu bize vererek
sağladı.
Tabiat, tanrının zanaatkârlığını, insanlar ise onun sanatkârlığını gösteriyor.
Onun için sanat, bütün tabiatta yalnızca bize bağışlanmış bir ayrıcalık.
Sanırım bu yüzden, şu mükemmel ve muhteşem bahar gününde,
erguvanların, korulukların, denizlerin, sulara değen kuşların, sırma saçaklı
güneş ışıklarının ortasında huzursuz bir ruh gezdiriyor, gördüklerimize
hayran olmamıza, güzelliğinin tadına varmamıza rağmen hep bir açlık
hissediyoruz.
Bize kendi yaratıcılığından ve huzursuzluğundan bir parça verdiği, bizi
yeryüzündeki yansımaları
haline getirdiği için tanrıya minnettar mı olmalıyız, yoksa bizi ahenginin
sessiz ve itaatkâr bir parçası kılmadığı için sitem mi etmeliyiz bilemiyoruz.
Gözlerimiz, tabiatın uyumlu bir parçası.
Görüyor ve hayran oluyoruz.
Ruhumuz, tanrının ruhu.
Gördüğüyle yetinmiyor ve hep yenisini yaratmak istiyoruz.
Her sabah, hayatı yeniden yaratacak bir tanrı gibi uyanıyoruz.
Hayallerle, umutlarla, kuşkularla dolu ama o ahengi hiç yaratamıyoruz.
Ahengi bozmak için yaratıldık biz, hayatımızda ahengi nasıl bulabiliriz.
Tekdüzeliğin mükemmeliyeti yok bizde.
Tabiat, tekdüzeliğiyle muhteşem, biz tekdüzeliğe başkaldırışımızla
muhteşemiz.
Işıklar erguvanların rengini sulara taşıyor.
Ne kadar güzel bu ahenkli ayin...
Ve biz, tanrının bu ahenge hayran olan huzursuz ruhuyuz.
***
Affedememek
Göz alabildiğine uzanan şehirde tek bir ışık bile yanmıyor, dev beyaz bir
kaplumbağa gibi başını
içine çekip kabuğunun karanlığına kapanmış.
Kar, gökyüzünün derinliklerinden yüklendiği gizli bir ışıkla usulca yağıyor.
Yumuşak kar tanelerinin fısıltısından başka ses yok.
Pencerelerin köşeleri buz tutmuş.
Soğuk, bir kesiğe değen tuz gibi, dokunduğu yeri yakıyor.
Ellerim üşüyor.
Yıllarca evvel bu eve taşındığımda, ıssız apartmanın en üstündeki yalnız
çatı katında, pencerelerden giren rüzgârla üşüyen ellerim uyuşur, daktilonun
tuşlarına dokundukça parmak uçlarım acırdı. Yazabilmek için eldiven
giyerdim.
Tek bir yatağım, bir asker battaniyem, küçük bir radyom ve babamın
kömürlüğünden bulup çıkardığım eski bir çalışma masam vardı.
iskemlem olmadığı için, masanın çekmecelerinden birini, dikine yere koyup
kendime bir çalışma iskemlesi yapmıştım.
Gençtim ve gelecekten korkuyordum.
Dar yatağımdan kâbuslarla uyanırdım.
Hayatın, beni bırakıp gideceğini, ona yetişemeyeceğimi düşünürdüm.
Kaçacağını sandığım hayatı yakalayabilmek için geceler boyu, daktilo
tuşlarının sesiyle çınlayan o yapayalnız boş evde yazı yazardım.
Geyik derisinden, içi kürklü çizmelerim vardı.
Bazen, çocukluk hayallerimi gerçekleştiremeyeceğimden, başarısız
olacağımdan o kadar çok korkardım ki, çalışma masasının başında öfkeyle
ağlardım.
Korktukça daha çok çalışırdım.
Soğuk, bir zalimin bıçağı gibi yırtıyor zamanı, geçmişe doğru düşüyorum.
Sevmem geçmişi.
Bir daha yaşamak istemem o günleri, o korkuları.
Gençliğin ağır bedelini ödedim ben, bir daha ödemek istemem.
Benimle birlikte bütün şehir geçmişe düşüyor.
Her an bir çağdan bir çağa geçiyoruz sanki.
Benim gençliğimi, babamın gençliğini, dedemin gençliğini geçtik, gerilere,
daha gerilere gidiyoruz.
Ağır çini sobaların yandığı, alevli mum ışıklarında kitap okunduğu,
bahçelerinde ağaçların ağır uğultularla sarsıldığı köşklerin ahşap kokulu
kuytuluklarında dolaşıyoruz.
Suikast planlarının yapıldığı, Beşiktaş karakolunun nezarethanesinden
işkence çığlıklarının yükseldiği, Balkan şehirlerinde faili meçhul
cinayetlerin işlendiği gecelerdeyiz.
Bu toprakların örtüsünü kaldırdığımda cinayetleri, çığlıkları bulacağımı
biliyorum.
Üşüyen ellerimle bir sigara yakıyorum.
Yanı başımdaki mum, ani bir rüzgârla titriyor.
Kendi gençliğime dönüyorum yeniden.
Belki de kendi gençliğimi hiç unutmadığımdan, hep
bir şefkat duyarım gençlere, söyleyemedikleri korkularını bilirim onların,
henüz bir umut haline bile dönüşememiş hayallerinin kendilerini nasıl
ürküttüğünü, hayatın kalabalığında kaybolmaktan nasıl endişe ettiklerini, en
küçük başarısızlığın onların tedirgin ruhlarını nasıl dağladığını, hak
ettiklerine inandıkları özeni göremediklerinde nasıl kırıldıklarını, nasıl
çocukça bir acelecilikle kendilerini kanıtlamak için uğraştıklarını, "ben ne
olacağım" sorusunun içlerinde nasıl çınladığını, ne kadar çabuk
umutsuzluğa kapıldıklarını bilirim. Ve, ilk başarıda yüzlerinin nasıl
ışıdığını. Aşklarını bilirim, acılarını, kırılganlıklarını bilirim. Yaşadım
bunların hepsini. Şehir, terk edilmiş bir dağ köyü gibi sessiz. Kimse bir
yerden bir yere gidemiyor. Yollar, buz tutmuş.
Zifiri bir karanlık, duyguların iyice kabarıp yayılabilmesi için evrenin
duvarlarını geriye doğru itiyor, içimin büyüdüğünü, genişlediğini,
duygularımın kardan harmaniyeler giymiş "muse"ler gibi şehrin üstünde
uçtuklarını hissediyorum.
Birçok duygumun, gençliğimin duygularına benzemesi ne tuhaf.
Hep aynı güçle özledim. Özlemeyi hep iyi bildim. Kavuşmakta ise hep
acemiyim.
Gençliğimin beceriksizliğini kutsal bir emanet gibi taşıyorum.
Bu korkunç karanlık, zamanı Shakespeare'in mezarcısı gibi kazıp
bulduklarını bana gösteriyor, neler çıkıyor oradan, bağışlamadığım ama
unuttuğum nice ihanet, beni acıyla kavurmuş nice anı, üstü kapanmış nice
öfke; sevdiklerimi bağışlamayı hiç bilmedim ben, ruhuma uğursuz bir
dövme gibi dövülmüş gençliğin bencil kibri bağışlamama hiç izin vermedi,
hiç affetmedim, hep bağışlamak zorunda kalmayacağım birini aradım,
kendim hep bağışlanmayı bekleyerek, bağışlanmak için yalvararak.
Bencildim, hâlâ öyleyim. Vahşiydim, hâlâ öyleyim. Cinayetler şehrinin
çocuğuyum ben. Bıçaklara düşkünlüğüm hiç değişmedi. Arkamdaki
pencere, buzdan bir örümceğin ağlarıyla buzlanıyor, karanlığı bile görmekte
zorlanıyorum.
Konyak kadehini kaldırıp mum ışığına tutuyorum, camın içindeki kehribar
rengi içkiyi seyrediyorum. Hazreti Musa gibi Tanrı'yla konuşmak isterdim.
"Gençleri affet" derdim ona.
Sonra usulca eklerdim. "Beni de affet." "Affedemememi affet benim."
Vahşetim için, ahlaksızlığım için, bir bıçağın kadın tenine değişini
görmekten aldığım haz için, ihtiraslarıma kendimi delice bir arzuyla
bıraktığım için, günahlardan hoşlandığım için affedilmemi istemezdim.
Affedemememi affetmesini isterdim sadece. Ve, gençlere iyi davranmasını.
Onların güvenle yaslanacakları bir geçmişleri yoktur, değerlerini kabul
ettirecek, bir kanıt isteyen kalabalıklara gösterecek bir kanıtları yoktur,
onları parlak bir geleceğe götürecek haritaları yoktur.
Coşkuları, heyecanları, arzulan, endişeleri, korkuları vardır.
Kırılgandırlar. Çabuk alınırlar.
Şefkatle bakarım onlara.
"Korkmayın" demek isterim, "en korkusuzlarımız bile korkuyordu sizin
yaşlarınızda."
Elimde olsa onlara, başarılı insanların hayat hikâyelerini okutmak isterdim,
korkularının, endişelerinin, güvensizliklerinin nasıl benzeştiğini görüp biraz
içleri rahatlasın diye.
Kar usulca yağıyor.
Ellerim üşüyor.
Gençliğimdeki gibi.
Bütün pencereler teker teker buzlanıyor, karla kaplı damlardan beyaz bir
ışık yansıyor buzlara.
Buzdan bir kürenin içindeyim.
Kehribar rengi konyak kadehini ışığa tutuyorum.
Soğuk, zamanı yırtıyor.
Üşüyorum.
Ama sadece soğuktan değil üşümem.
Niye böyle üşüdüğümü Tanrı biliyor.
***
Bir Sergiden Tablolar...
Kaybolmalı bazen insan.
Kendi tenhalığına çekilmeli.
O ıssız karmaşanın içinde gizlice yeniden çoğalmalı, nadasa bırakılmış bir
toprak gibi kendi karanlığında bereketlenmeli.
Sanatın ve hayatın tedirgin patikalarında gezinmeli.
Eski dostlara rastlamalı orada, hiç karşılaşmadığı dostlara, gençliğini
bölüştüğü dostlara; alevli bir magma gibi, zamanı yakan tuhaf bir kızıllığın
içinde fildişi tuşları parlayan piyanonun sesine eşlik eden seslerini duymalı
onların, hıçkırıklarını duymalı, yalnızlıklarını, gülümsemelerini duymalı,
ateşi eliyle tutup onu bir elmasa çeviren cehennem büyücüleriyle elleri
yanarak yürümeli.
Mussorgski'yi hatırlamalı bir daha.
Çok içerdi.
Çok yalnızdı.
Çıplak Dağda Bir Gece'yi dinlerdim ben.
Zengin bir aristokrat olarak doğmuştu, öyle ölmedi ama...
Ünlü dostları vardı, Borodin iyi ahbabıydı, RimskiKorsakov'la aynı evi
paylaşacak kadar yakındı.
Sonra herkes bırakmıştı onu.
Geceleri kimsesiz odalarda içerdi.
Ressam arkadaşı Viktor Gartman'ın sergisinden çok etkilenince Bir
Sergiden Tablolar isimli piyano suitini yazmıştı, Ravel daha sonra orkestra
düzenlemesini yapmıştı o parçanın.
Kayboldum ben geçenlerde.
Bir resim sergisinde kayboldum.
Mor halkalarla çevrelenmiş gözleriyle deli deli bakan, saçları dağınık Rus
besteciye rastladım, kendi kimsesiz patikalarımda, bir de kırmızı yeleği,
beyaz gömleği, siyah uzun atkısıyla, yaptığı tabloların yanında duran
Mehmet Güreli vardı.
Kırçıllaşmış sakalı, yumuşacık gözleriyle bir ermişe benziyordu.
Eski dostlarım onlar, cehennemden çiçek toplardık birlikte.
Bir piyano bile çalamıyorum.
Ben de Mehmet'in resimleri için bir beste yapmak isterdim.
Bir senfoniye yetecek kadar renk ve anlam var tablolarda, siyahların içinde
duran şu şehla gözlü
kadın, ben tanırdım o kadını, pencerenin kenarındaki şu yalnız adam,
neşeyle uçmaya hazırlanan şu kuşlar, karanlığın içinde bekleşen kargalar,
çırılçıplak şu ahlaksız kadın.
Geceleri çok uzun yürürdük biz.
Herkes uyurdu, biz yürürdük.
Adım başı biri katılırdı bize, şarkılarıyla, şiirleriyle, romanlarıyla,
hikayeleriyle gelirlerdi.
Mehmet bazılarının şarkılarına eşlik ederdi.
Ben dinlerdim.
Kaybolurduk ve kaybolmayı severdik.
Ama kimse Mehmet kadar kaybolamaz, kimse Mehmet kadar kendisi
olamaz, kimse var olmayı
Mehmet kadar küçümseyemezdi.
Mussorgski'nin yalnız öldüğü, Edgar Alan Poe'nun se
falete sürüklendiği, Modigliani'nin bir bilardo masasında can verdiği, Knut
Hamsun'un açlık çektiği, Stendhal'in okunmadığı, Chopin'in ülkesinden
kaçtığı, Liszt'in manastıra kapanmak zorunda kaldığı bir hayat, ona göre
değildi.
Hayatı beğenmez ve yeniden biçimlendirmek isterdi.
Yeniden de biçimlendirdi hayatı.
Çerçeveletip duvarlara astı.
Kaybolmuşlar yüceldi.
Piyano konçertoları dinlerdik.
Rahmaninov'un Üçüncü Piyano Konçertosu dostluğumuzun kilit
noktalarındandı.
Uzun bir seyahatten döndüğüm bir gece Mehmet aniden bu konçertoyu
dinlemek istemişti, gece yansı Rahmaninov'un konçertosunu bulmuştuk.
Dost olmayı sevmiştik.
Rahmaninov'la ilgili hikâyeler anlatmıştık.
Gençtik ve kaybolmuştuk.
Kaybolduğumuz yerlerden memnunduk.
Mehmet yıllar sonra kaybolmuş her ânı tutup yeniden yaptı, renklere,
şekillere büründürdü onları, kayıp zamanların, kayıp insanların tanrısı oldu,
yeniden can verdi onlara, renkli kuşlar, yalnız kadınlar, hüzünlü erkeklerden
oluşan mutlu bir hayat yarattı.
Duvarlara astı onları.
Bir piyano sesi duyuluyor.
Mussorgski yalnız öldü.
Çok içerdi.
Çok yalnızdı.
Bir arkadaşının sergisi için bir müzik besteledi.
Her tablo için bir başka ses, her tablo için başka anlatım.
Ve sırf benim bildiğim, sırf benim dinlediğim bir başka beste yaptı geçen
akşam, benim dostumun tabloları için ve ben duydum onu, dinledim.
Bu müziği başkalarına duyuracak bir yetenekten yoksun olduğum için
hayıflandım.
Çıplak kadın için çaldıklarını duymalıydınız, ya o siyahlar içindeki kadın...
Bir sergide kayboldum ben.
Tuhaf patikalardan geçtim, eski dostlarıma rast geldim, müzikler dinledim,
kuşların konduğu tellerde zamanın çemberini çevirdim, Mussorgski'yi
teselli ettim, Courbet'yi gördüm, "Bonjour Mösyö Courbet" tablosunu
yapmıştı hani, sakallı adamın Mehmet'e çok benzediğini söyledi bana, ben
de benzettim.
Kırmızı yeleği vardı Mehmet'in, kırçıl sakallan, yumuşak bakışları vardı,
hırçın sesli bir ermişe benziyordu.
Kaybolmuşların ermişi.
Onları bir daha yarattı.
Var etti kaybolmuşları.
Mussorgski öldükten sonra Bir Sergiden Tablolar'ı Ravel bir daha
düzenlemişti, RimskiKorsakov da Boris Godunov operasını elden
geçirmişti.
Ben o sergi için bir şeyler yazabilseydim, ben öldükten sonra onları kim
yeniden düzenlerdi acaba?
Mehmet herhalde ya da Alev.
Kaybolmayı bilen dostlarım var.
Var olabilmek için kaybolabilmek gerektiğini bilen insanlar.
Çok kaybolduk biz.
Geçenlerde bir sergide kayboldum.
Yalnız kadınlar, hüzünlü erkekler, neşeli kuşlar gördüm.
Sanatın ve hayatın tedirgin patikalarında gezindim.
Mussorgski yalnız öldü.
Başucunda çıplak bir kadın ağlıyor, mavi bir kuş ötüyor şimdi.
Kırmızı yelekli bir adam gülümsüyor.
Ateş, çıplak ellerinde elmasa dönüşüyor onların.
Zamanı yakan tuhaf kızıllığın içinde fildişi tuşları parlayan bir piyano
çalıyor.
Ve, defalarca kayboluyoruz.
***
İğde Kokuları
Gece, damlaları iğdeçiçeği kokan lacivert bir nehir gibi sakin bir vakarla
akıyor, kızıl sardunyaların arasından. Mahzun bir genç kız gibi duran limon
ağacı, bir türlü çiçeklenemeyen hanımeli, annesinin allığını sürmüş bir kız
çocuğuna benzeyen, açtığı zaman bile boyu bir tomurcuğun boyunu
geçmeyen minik çiçekleriyle gül fidanı uzun bir uykuya dalmışlar.
İnsanların, seslerin, ışıkların çekildiği bir zamandayız.
Kokular imparatorluğunun bendeleriyiz artık, ruhumuz bir buhurdan gibi
tüten kokularla dalgalanıyor.
Ne kadar kalabalık bir yalnızlığa sahibiz.
Ne yana dönsek kendimize çarpıyoruz.
Kendi yıldızlarıyla çoğalan karanlık kainat gibi uzak şimdi dünya, iğde,
limon, hanımeli ve gül kokularıyla bezenmiş tehlikeli yalnızlığımızda
geçmişimiz de geleceğimiz kadar muğlak ve meçhul gözüküyor.
Hatalarımızı ve pişmanlıklarımız, çıkarsak bizden geriye ne kalır.
Hayatımıza alevli galaksiler gibi ışıklar içinde giren nice insan, çarptığı yeri
kanatan, ateşini kaybetmiş bir taşa dönmedi mi?
İşlediğimiz günahlar değil mi, bizi başkalarının günahkârlığına inandıran?
Kendimizi affetmemizdeki bu korkunç hoşgörü değil mi, başkalarını
affetmemizi bu kadar zorlaştıran?
Kendimizle her karşılaştığımızda sevimsiz bir yabancı
görmüş gibi başımızı çeviriyoruz, kendi yüzümüze yerleştireceğimiz bir
başka yüz arıyoruz.
"Bu değil benim yüzüm" diyoruz, "bu olmamalı."
Kendimizin çocuğu gibiyiz, her gece kendimize kendimizle ilgili bir masal
anlatıyoruz, bir prens oluyoruz, bir prenses, dürüst, içten, cesur oluyoruz,
iyiliklerle donanıyor, sevecenliklerle yüceliyoruz.
En çok yalanı en yakınlarımıza söylüyoruz.
Önce kendimize, sonra en sevdiğimize.
İhanetin zamanını biliyorum.
Sizi vuran hançeri, size en yakın olan tutacak, size en yakın olan ona en çok
sokulduğunuzda vuracak.
Ve, siz içinizdeki hançeri çıkartıp vurmak için onun size sokulduğu zamanı
bekleyeceksiniz.
ihanet hançerini sokmak için, dokunabilecek kadar yakın olmak gerektiğini
sezeceksiniz.
Şöyle haykırmayı öğreneceksiniz:
"Yaralanmışlardan korkun."
Yaralanmamış kim var peki?
Ve, yaralanmamış kimse yoksa siz kime sarılacaksınız?
İğde kokularının içine incecik limon çiçeği kokuları sızıyor, minicik bir gül
var, koyu karanlığın içinde, çiçeksiz bir hanımeli.
Sessiz ve mükemmel gece.
Ve, biri eksik.
Biri her zaman eksik.
Biri, geldiğinde bile eksik.
Öyle eksildik ki yaşarken, bize dokunan herkesi eksiltiyoruz.
Yalnızlığımızla çoğalıp kalabalığımızla eksiliyoruz ve öylesine kalabalık ki
yalnızlığımız.
Ne yana dönsek kendimize çarpıyoruz.
Hayat bize hep aynı şeyi öğretiyor, "Mükemmel biri yok."
Ve, en maceraperest olanlarımız, en gözü karalarımız, en çılgınlarımız şöyle
diyor:
"Biri var ve ben onu bulacağım."
Ve, o zaman bir ses bize diyor ki:
"Sen mükemmel değilsen başkası niye olsun?"
Ve, o zaman biz diyoruz ki:
"Ben mükemmel olsaydım, mükemmel birini niye arayacaktım?"
Hepimiz kendimizde olmayanı arıyoruz.
Ve, hepimiz ancak kendimizde olanı buluyoruz.
Yaralanıyor ve yaralıyoruz.
Gökyüzü karanlık ve yıldızlar parlıyor.
Ruhumuz karanlık ve iyiliklerimiz mi parlıyor, yoksa geniş bir iyiliğin
içinde kristal iğneler gibi parıldayanlar kötülüklerimiz mi?
Sonsuz, sessiz ve geniş bir iyiliğin içine mi yerleştirilmiş kötülüklerimiz,
yoksa sonsuz kötülüğün içinde parlayan ışık vahaları mı iyiliklerimiz?
Ve biz bunlardan hangisini isteriz?
İyiliklerimizin parıldamasını mı, yoksa kötülüklerimizin parıldamasını mı?
Niye hepimiz biribirimize benziyoruz?
Nasıl oluyor da bir vakit yaşadıktan sonra insanların ne zaman, ne
yapacağını öğreniyoruz, nasıl oluyor da birbirine hiç benzemeyen insanlar
bile birbirine benzer şeyler yapıyor?
Başkalarının da bize benzediğini görmekten bir teselli mi bulmalıyız, yoksa
başkalarına bu kadar benzemek bizi utandırmalı mı?
Zehirin panzehirini de zehirden yaptıkları gibi acının panzehirini de acıdan
mı yapıyorlar?
Canımızı acıtanın canını acıtmak geçiriyor mu acımızı?
Yaralandıkça yaralıyoruz.
Yaraladıkça yaralanıyoruz.
Bu kadar basit mi gerçekten yaşadıklarımız?
Böylesine ufuksuz bir gerçeği gördüğümüzde bütün gerçeği görmüş mü
oluyoruz?
Ve, biz bu kadar sığ mıyız?
Peki, ya kendimize ve sevdiklerimize anlattığımız o oymalı masallar,
içimizi serinleten o, "ben farklıyım" inancı.
Şöyle mi demeliyiz: "Ben farklı değilim ve kimse farklı değil."
Acaba onun için mi filmleri ve romanları seviyoruz, bize farklı olanları
anlattıkları ve bizi farklı birilerinin de olabileceğine inandırdıkları için mi?
Yeryüzünde dürüst birilerinin de olabileceğine inanıp onu mu aramalıyız,
yoksa acının başladığı
her yerde dürüstlüğün bittiğini kabul edip dürüstlüğü istemekten vaz mı
geçmeliyiz?
Herkes yalan söylüyorsa en dürüstümüz, "Ben yalancıyım" diyenler mi?
Dürüst olduğunu söyleyenlerden mi korkmalıyız, yoksa yalancı olduğunu
söyleyenlerden mi?
Kendimizi kimden sakınmalıyız?
Ve, kendimizi sakınmalı mıyız?
Neden dürüst birine, güvenebileceğimiz birine bu kadar ihtiyacımız var,
kendimize ve dürüstlüğümüze güvenemediğimiz için mi?
Bizi, dürüstlüğün gerçekten var olduğuna inandırması, bizi de dürüstlüğün
güvenilir sularına çekmesi için mi insanlara dürüst olmaları için
yalvarıyoruz?
Niye kendimizde olmayanı başkasından istiyoruz?
Kendimizde olmadığı için mi?
Yalandan en çok yalancılar, günahtan en çok günahkârlar, ihanetten en çok
hainler mi korkuyor?
Yalanın, günahın ve ihanetin çizgisini ne kadar çabuk ve kolay geçtiğimizi
bildiğimizden mi başkalarının da o kadar kolay ve çabuk o çizgileri
geçeceğine inanıyoruz?
Günahın ve ihanetin o muhteşem lezzetini tattığımız için mi başkalarının da
onu tatmak isteyeceğini düşünüyoruz?
Hiç yalan söylemeyen, belki de başkasının yalan söyleyebileceğini hiç
düşünmez.
İhaneti aklından geçirmeyen, başkasının da ihanetinden o kadar
kuşkulanmaz.
Bu sorularla ne kadar yalnızız.
Ve ne kadar kalabalık yalnızlığımız.
Herkeste kendimize çarpıyoruz.
Ve, bir ses bize diyor ki:
"Sen mükemmel değilsen, başkasının mükemmel olmasını niye istiyorsun?"
Ve, biz diyoruz ki:
"Ben mükemmel olsam, başkasının mükemmel olmasını niye isteyeyim?"
Kara ipekten bir yorgan gibi üstümü örtüyor, iğde kokuları, limon
çiçeklerinin incecik kokusu, kızıllığı karanlığın içinde bile sezilen
sardunyalar, minicik saplarının ucunda sessizce duran minicik güller,
çiçeklenmemiş bir hanımeli.
Sessiz, sakin ve mükemmel gece.
Kokular imparatorluğunun bendeleriyiz bu saatlerde, ruhumuz kokularla
dalgalanıyor.
Ne kadar kalabalık yalnızlığımız.
Hepimiz yaralanmayı biliyoruz.
Yaralamamayı bilen birisini arıyoruz hepimiz.
***
Generalin Kızı.
Aradan uzun yıllar geçti, birçok olay oldu ama ben hep aynı günü
hatırlarım; defalarca yaşanan, o sıradan, sakin günü.
Köşkün açık balkon kapılarından, uzaktaki durgun yaz denizi görünüyor.
Vakit, sabahtan öğleye dönmeye hazırlanıyor, meyve bahçesindeki ağaçların
yapraklarında sıcak bir günün taze buğusu, ağaçların kökleri hâlâ gölgeli ve
serin, incir kokusu diğer meyvelerin kokularını bastırıyor, sol yandaki geniş
bağda sararmaya hazırlanan üzümler, bahçenin girişini, iki yandan
birbirlerine kavuşan dallarıyla bir tünele çeviren bodur vişne ağaçları yan
yana dizilmişler, köşkün önündeki çiçek tarhında hercaimenekşeler sarı mor
menevişleriyle hemen seçiliyor, oymalı demirden uzun ayaklan üstünde
duran işlemeli camlarıyla havagazı fenerleri, dallarını genişçe açmış
atkestanesi.
Ortalık o kadar sessiz ki, arka bahçedeki dut ağacından düşen iri bir dutun
yere çarptığında çıkardığı ses duyuluyor.
Salona açılan odaların kapıları kapalı.
Kapılardan biri açılıyor, bana etekleri kendinden rüzgârlı gibi görünen iri
kahverengi benekli bej emprimeden elbisesiyle o, mutfağa doğru hızla
yürüyor, sinirli bir enerjisi, öfkeli bir telaşı var, öğlen yemeği için hazırlık
yapılıyor, dereotu kokuyor mutfak.
Onun her geçişinde ben eteklerindeki rüzgârı hissediyorum.
Köşedeki sedirde, başına örttüğü ipek örtünün iki ucunu koyu nefti
elbisesinin omuzlarına bırakmış cicianne her zamanki gibi elindeki Kuran'ı
okuyor sessizce, dudaklarının kıpırdadığını görüyorum.
Kuran okuyan yaşlı kadın, generalin karısı.
Salonu telaşla geçen kadın, generalin kızı.
Generalin kızı, benim babaannem.
O zamanlar, benim bugünkü yaşımdan daha genç.
Öldüğü akşam gene o sakin günü ve onun yürüyüşünü hatırladım.
Yanlış bir hayatı yaşıyormuş gibi mutsuz bir hali vardı hep.
Gençliğinde at binmiş, keman çalmış, sanırım okuduğu romanlardakine
benzer bir hayatın hayallerini kurmuş ama umduğu hayatı yaşayamamıştı.
Şiirler yazardı.
O gece, onun birkaç saat önce öldüğü odanın biraz ötesindeki salonda
toplanıp geçmişten konuştuğumuzda birden, anlattığı hatıraların hep
babasıyla ilgili olduğunu, annesinden, kocasından, kardeşinden pek
bahsetmemiş olduğunu fark ettim.
Babasına hayrandı.
Generalin kızıydı o, emirberlere, seyislere, uşaklara, ayaklanmalara,
çatışmalara, savaşlara alışkındı; Atatürk'ün, evlerine nasıl geldiğini,
babasına müstakbel terfiini, "Paşa yeni yıldızını hazırla" diye nasıl haber
verdiğini, Çanakkale Savaşı'nda emrindeki topçulara bir tepeye çıkıp nasıl
hedef ayarı yaptırdığını anlatmaktan hoşlanırdı.
"Dedem şapka devriminde bir de kadın astırmış gali
ba babaanne, öyle mi?" sorusuna sinirlenir, "Hadi oradan koca kafa" diye
terslenirdi.
Anlattığı hatıralar "paşalarla" doluydu, komşu köşkler bile "filanca paşanın"
köşkü olarak anılır, komşular "filanca paşanın refikası, kerimesi, mahdumu"
olarak tanıtılırdı.
Prusya eğitimi almış, öfkesi burnunda, sert ve disiplinli babasından sonra
bir daha, gençliğindeki fırtınalı ve görkemli hayatı yaşayamamıştı.
Kocası, Galatasaray mezunu bir hukukçuydu, çok yakışıklıydı ve karısından
ziyade, kendisini bin bir mihnetle yetiştirmiş olan annesine bağlıydı.
Gençliğinde Çamlıca'daki evinden Anadolu'ya adam kaçırıp idama mahkûm
olmuştu ama evlendiğinde bir bürokratın durgun hayatını yaşamaya
başlamıştı.
Galiba babaannem de gençlik hayallerine sığınmıştı.
içinde bir oyunculuk vardı.
Bir duygudan bir duyguya çok çabuk geçer, aslında o duygulardan hiçbirini
tam hissetmediğini, onları oynadığını, çevresindekileri de önemsiz
seyirciler olarak gördüğünü düşündürürdü bana.
Bütün çevresini o yönetir, hayatın her ânını denetlemek ister, itirazla
karşılaştığında sertleşirdi, insanların ondan çekindiklerini görmüştüm; o ise
sadece, aile içindeki babasına benzeyen dikbaşlı öfkeli erkekler karşısında
geriler, birden otoriter halini terk edip, "Ben nereden bileyim evladım"
diyerek yaşlı bir kadına dönüşürdü.
Köşk kadınlarının çoğu gibi çevreye karşı çok sert, yalnızca "paşa"ya karşı
çok yumuşak ve başı
eğikti, "paşanın" dışındakiler önemli insanlar değillerdi, onlara, gerekirse
yardım edilir ama onların istekleri, arzulan, duyguları pek kaale alınmazdı.
Sahnenin ortasında daima "paşa" ve onun sevgili kızı dururdu.
Paşa, sahneyi terk ettiğinde geriye yalnızlık, mutsuzluk ve kırık hayaller
kalmıştı.
Hiç kahkaha attığını görmemiştim.
Bir şeylerden yakınırdı, eksik bir hayatın getirdiği bir mutsuzluğu, küçük
yakınmalarıyla parçalayarak tahammül edilebilir bir hale dönüştürdüğünü
düşünmüştüm daha sonraları.
General babanın disiplinli eğitimi ve mutsuz bir kadınlığın açılarıyla
namusa çok önem verirdi, kız torunları, "generalin" gölgesini kendi
hayatlarındaki baskıyla yaşamışlardı ve yaşlandığı yıllarda birgün,
"generalin kızının" bir zamanlar "bir genelevde çalışmış bir fahişe
olduğunu"
yazan pankartlar siyasi miting meydanlarına asılmış, bu afişler haber olarak
gazetelere yazılmıştı.
Oğlunun fikirlerine düşman olanlar intikamlarını artık yaşlanmış olan o
kadından almışlardı.
Yaşadığı ülkenin utanç verici gerçeğini belki de ilk kez o zaman fark etmiş,
iktidarın parçası bir generalin kızı olmak ile ünlü bir muhalifin annesi
olmanın iki ayrı hayat biçimi yarattığını, canı gerçekten yanarak öğrenmişti.
Pek sık yapmadığı bir şeyi yapmış, ağlamıştı.
Sonra ağır ağır yaşlanmıştı.
Şiirlerindeki tutkulu, ihtiraslı mısraların yerini tanrı sevgisi almaya
başlamıştı.
Anlattığı hatıralarda general babasının yanı sıra şeyh olan dedesine de yer
açmıştı.
Yaşlanıyordu ama ihtiyarlamıyordu.
Seksen beş yaşındayken birgün onun yalnız başına yürüyüşten döndüğünü
görmüştüm, gene hayata ve çev resine hâkimdi, sahne belki biraz daralmıştı
ama o kendi sahnesinde hâlâ tek başına bir yıldızdı.
Kendi iktidarını yaşlı bir kraliçe gibi korur, hükmedip yönetirdi.
O, kendi hayatının Sarah Bernhardt'ıydı. Hayat, kendi yazdığı bir piyes gibi
olmalı, onun istendiği gibi oynanmalıydı, oyunda onun istemediği bir
aksaklık olmamalı, başka artistler sahnenin önüne fazla geçmemeliydi.
Zaten kolay kolay da kimse onun olduğu yerde pek öne çıkamazdı.
"Paşa dedeye" benzeyenler ancak bu ayrıcalığa zaman zaman layık
görülebilirdi.
Sonra birgün onu zor bela hastaneye yetiştirdik, durumu ciddiydi ama onu
götürdüğümüz hastanede yer bulamıyorduk, başka bir yere taşımamız
mümkün değildi, uğraş savaş bin bir güçlükle ona, pek de kendine uygun
görmediği bir yatak sağlayabilmiştik.
Kendisine gelir gelmez evine dönmek istemişti.
Kendi hayatına, kendi sahnesine, kendi gerçeğine.
Evine getirdik.
Kendi geçmişinin kokusunu taşıyan odasında, kendi yatağına yattı.
Uzun yolculuğuna kendi odasında hazırlandı.
Bir akşamüstü acılı kadın bir sesi, "Annemi kaybettik biraz önce" dedi.
Generalin kızı ölmüştü.
İstendiği gibi yaşanılmamış bir hayat bitmişti.
Koyu yeşil bir mezarlıkta, dedemin yanına bıraktık onu.
O eski köşk yok artık, o meyve bahçesi, ağaçlar, bağ, geniş gölgeli
atkestanesi yok.
Her şey geçti.
***
Tanrı Sürgünde...
Usulca kaybolmaya hazırlanan, bir kenarından kırılmış turuncu mehtabın
yeryüzüne serptiği altın tozlarıyla bezenmiş ıhlamurların, güllerin,
limonların arasında ateşböceklerinin kızıl çakıntılarla uçuştuğu mavimsi
gecede, sabahı yalnız düşüncelerle beklerken dingin bir hüzünle
sarmalanırsınız.
Hissedersiniz, tanrı sürgüne gitmiştir.
Ardında büyük bir yalnızlık ve aşılmaz bir boşluk bırakmıştır.
Masalsı görüntüler, yalnızlığı ve boşluğu çoğaltır yalnızca.
Paylaşılamayan her güzelliğin bir acıya dönebileceğini fark edersiniz.
Masalınızı paylaşmak istedikleriniz, tanrıyla birlikte gitmiştir.
Yüzyılın belki de en fazla hakkı yenmiş yazarlarından Lawrence Durrell'ın
bir kahramanı,
"Tanrının sürüldüğü ve yerine kötülüğün geçtiğini kabul etmeliyiz" der.
Çoğu zaman, insanı dövüşmeye kışkırtan saldırgan ve vahşi kötülükleri,
mücadele imkânı bile bırakmayan çaresiz boşluklara tercih edersiniz.
Tanrı gittiğinde ardında kötülükleri değil, paylaşılamayan güzellikleri
bırakır asıl.
Güzellikler kederlendirir insanı...
Öyle zamanlar olur ki, bir güzellik görmekten, gü
müşlü gecelerden, parlak yapraklı ağaçlardan, geceye sızan çiçek
kokularından, şarkılardan korkarsınız.
Değdikleri yeri yakarlar.
Hayat, kezzabını güzelliğin imbiklerinden süzer.
Tanrı gitmiştir.
O gittiğinde hep ona eşlik eden, onunla birlikte giden birileri vardır.
Yalnız gitmez tanrı sürgününe.
Kendi imkânsızlıklarıyla solmuş hayal kırıntıları, her dokunduğu güzellikle
biraz daha ağırlaşmış
bir geçmiş, cansız bir huzursuzluk, kanatıcı yaz geceleri bırakmıştır
ardında.
"Gelecekteki olayların tohumlarını içimizde taşıyoruz. Onlar içimizde
kapalı olarak varlar ve kendi doğalarının yasalarına göre açılıyorlar" der
Durrell, o kendine özgü bir tılsım taşıyan kitaplarında.
Tanrı sürgüne gittiğinde bir gelecek var mı?
Bir ses, "var" dese de hiç inanmaz içimiz o sese.
Dahası, öyle zamanlarda geleceği değil de daha ziyade geçmişi ister,
tanrının sürgüne gitmediği günleri, gördüğü güzellikleri paylaştığı vakitleri,
imkânsızlıkların varlığının bile bilinmediği ışıklı sabahları, ıhlamur
kokularının insanı eksiltmediği aksine çoğalttığı anları.
Kapalı tohumlar var içimizde.
Onlar kendi doğalarına göre açtıklarında ve tanrı sürgünden döndüğünde
elde edeceğimiz, unutmanın ferahlığıyla yeni günlerin başlamasının
yarattığı heyecansa, bu unutuş ihtimalini düşünmek bile kalbimizi kırar. Bu
mudur bize bağışlanacak olan? Unutabilmek midir tek sığınağımız? Ne
acıklıdır, acının sağalmasını unutuşta aramak, geçmişi bütün parlaklığı ve
ıstırabıyla ruhumuzdan çıkarıp o solgun unutuluşlar bahçesine bırakmak,
geçmişte yaşamak istediklerimizin asla yaşanmayacağını
kabullenmek, çaresizliğe boyun eğmek.
Geçmişte patlamış tohumlardan bir gelecek çıkartamadıysak, geleceğin
tohumlarından o geleceği nasıl çıkartacağız?
Sürgüne gitmiş tanrımızın yokluğunda çektiğimiz acılardan çıkardığımız
derslerle mi, mutsuzluğunu mutluluğundan daha fazla hatırlamak zorunda
kalışımızın bizde bıraktığı izlerle mi, yayından bırakılmış bir ok gibi o
sonsuz boşluktan bizi kucaklamaya hazır herkese sarılmak arzusuyla
fırlayarak mı?
Gülecek miyiz kendi geçmişimize, alaycı tebessümlerle mi anlatacağız
yaşadıklarımızı, tanrıya, döndüğü ve unutmamıza izin verdiği için şükür mü
edeceğiz?
Bunu beklemek, bunu ummak, bunun için yakarmak, geçmişi tümden
gözden çıkarmak, geleceği bir hiçlikten, bir vazgeçişten, bir yenilmişlikten
yaratmak değil mi?
Kavafis gibi şöyle mi diyeceğiz:
"Söylemek isterdim o anıyı...
Ama öylesine silindi ki artık... hiçbir şey kalmamış gibi..."
Ah, elbette hepimiz biliyoruz, o günler gelecek, her şey kumsaldaki zavallı
izler gibi hayatın dalgalarıyla silinecek, içimizdeki tohumlar açacak.
Yalnız düşüncelere dalmayacağız, ıhlamur kokan gecelerde.
Sarı ışıklı turuncu bir mehtabın uzaklaşıp kayboluşunda başka
kayboluşların izini görmeyeceğiz.
Boşluk yeniden seslerle, kokularla dolacak.
"Tanrı sürgünden döndü" diyeceğiz.
Ama kendisiyle götürdüklerini, götürdüğü yerde bıra
kıp bizim şu anda tanımadıklarımızla dönecek, "Unut çocuğum geçmişi,
bak sana bir başka gelecek getirdim" diyecek.
"Götürdüklerini ne yaptın tanrım?" diye sormayacak mıyız, "Onları kimlere
yeni bir geleceğin armağanı olarak bağışladın?"
Silinecek mi her şey?
Biz onların silinmesini hiç istemezken?
Birbiri ardına gelen dalgaların üstünde ıskarmozları kırılmış küçük bir
sandal gibi mi dolaşacağız?
Tek tesellimiz, dalgaların üstünde kalmak mı olacak?
Rotamızı biz kendimiz çizemeyecek miyiz, gitmek istediğimiz yerlere değil
de götürüldüğümüz yerlere mi gideceğiz, içimizdeki tohumların yasası
bizim isteklerimize göre değil de hayatın isteklerine göre mi belirlenecek?
Biliyorum, tanrının güçlü eli bu düşünceleri de silecek, hatırlamayacağız
bile belki bunları, unutturacak bize unutmak istemediklerimizi, unutmak
istemediklerimizi unuttuğumuz için sevineceğiz.
Güzellikleri yeniden paylaşabileceğiz.
Paylaşamamanın, bir güzelliği nasıl derin bir kedere dönüştürebildiğini
sileceğiz hafızamızdan.
Altın ıhlamurlar, beyaz limon çiçekleri, katmerli güller yeni bir yüzün
sevilen çizgilerini andıracak.
Güzellikleri sevinçle, kötülükleri öfkeyle fark edeceğiz.
Değerli harabeler gibi taşıyacağız geçmişi içimizde, kırık mermer sütunları,
çökmüş kubbeleri, yıkılmış taş duvarlarıyla o görkemli kent, içinde
dolaştığımız, yaşadığımız, güldüğümüz o büyülü diyar, masal
haritalarımızdan silinecek.
"Söylemek isterdim o anıyı" diyeceğiz, "ama öylesine silindi ki artık..."
Sakin yaz gecelerinde, kokularla doğacak sabahı beklerken yalnız
düşüncelerle bakmayacaksınız güllerin solgun gölgelerine.
Ama bu mu sürgüne giden tanrıdan istediğimiz?
Neden tanrı sürgünden götürdükleriyle birlikte dönmez hiç?
Yok mudur bir mucizesi?
Dönüşünü kutlayan büyük şölenlere, götürdüklerine sarılarak katılamaz mı?
Bazı geceler, sizi kederlendiren güzelliklerin arasında dingin bir hüzünle
sarmalandığınızda bilirsiniz, tanrı sürgüne gitmiştir.
Geniş bir boşluk bırakmıştır size.
Turuncudan kızıla dönen bir mehtap usulca biter.
Ve, beklersiniz gittiği yerden dönsün diye.
Ve, beklersiniz hiç olmazsa bu sefer götürdüklerini de geri getirsin diye.
O yokken hep beklersiniz dönüşünü, güzelliklerden ve unutmaktan
korkarak beklersiniz.
***
Kendini Doğurmak
Bütün bu değişik iklimlerde, değişik coğrafyalarda yaşayan, kayalık
tepelere, kızgın çöllere, buzlu steplere, büyük şehirlere, sıkıntılı kasabalara,
tozlu köylere yayılmış, binlerce değişik dil konuşan, değişik tanrılara tapan,
her birinin peygamberi ayrı, ibadeti başka türlü, bahçelerinde yetişen
meyveleri bile farklı bunca insanın arasına dalıp, kötülüğümün şahlandığı
birgün onların her birini, tek bir cümleyle, dehşetin cehennemine fırlatıp
ruhlarını korkuyla dağlayabilirim.
Şu bir tek cümle yeter buna:
- Gizlediğin her şeyi biliyorum.
Bu cümleyi duyduğunda, bir dağ kartalının pençelerine yakalanmış zavallı
bir saka kuşu gibi titremeyecek kimse yoktur, şu koskoca yeryüzünün
üstünde.
Gizlediğin her şeyi bildiğine inandığın biriyle karşılaştığında, ondan
kurtulabilmek için onun yok olmasını, ölmesini bile isteyebilirsin.
Cinayet bile geçebilir bir an aklından.
Ve, korkunç gerçek şudur.
Gizlediğin her şeyi bilen biri var.
O, sensin.
Seni ölesiye korkutan, geceleri rüyalarında, kâbuslarında ortaya çıkan,
bütün sırlarını bilen ve ölmesini dilediğin biri var, ruhunun derinliklerindeki
o karanlıkların içinde.
Varlığının özü ve en büyük düşmanın, orada duruyor.
"Ben dürüstüm" dediğinde söylediğin yalanları hatırlayarak sana alaycı bir
gülümsemeyle bakan o içindeki karanlık.
"Ben güçlüyüm" dediğinde yalnızlık karşısında nasıl solup canlanmak için
insanların peşinde koştuğunu hatırlayarak seni küçümseyen o.
Bir "soylu" olduğuna inanmak istediğinde, sırf seni yeterince istemedikleri
için ruhunda yaralar açan ve seni, acıyla anacağın zavallı davranışlara
itenleri hatırlayarak seni aşağılayan da o.
Gizlediğin her şeyi bilen biri o.
Ve sen, onu kimseye gösteremeyeceğini, sakat çocuğunu saklayan bir anne
gibi onu yabancı
gözlerden saklayacağını, ondan kurtulmaya çalışacağını ve ondan
kurtulamayacağını biliyorsun.
Kimseye o gizlediklerini söyleyemeyeceksin.
Hiçbir zaman yeterince içten olamayacaksın.
Hep diğer insanlarla aranda bir sır olacak.
Ondan kurtulmak, onu unutmak isteyeceksin.
Yaşanmaya çalışılan aşklar, kendini sevişmenin ihtirasına terk etmek için
duyulan arzular, çıkılan yolculuklar, binlerce yıldır yazılan sayfalar dolusu
yazılar, güneşle sararmış meyvelerden yapılmış içkiler, bunların hepsi, o
karanlığın aşağılayıcı fısıltılarını duymamak için.
içimizde taşıdığımız o korkunç düşman, sakladığımız her şeyi içine
attığımız o gölgeli uçurum, o aşağılayıcı karanlık, işte o bizim ve belki de
bütün insanlığın ana rahmi, kendimizi defalarca o karanlıktan doğuruyor, o
sırlarla dolu uçurumdan her seferinde bir başka insan olarak tırmanıyor ve
her seferinde birisine, bize elini uzatıp kendimizden bir başkası olarak
doğmamıza yardım etmesi için yalvarıyoruz.
Aşk nedir, diye soruyorsunuz, aşk budur bence, bir insana, kendimizi kendi
karanlığımızdan bir başkası olarak doğurmamıza yardım etmesi için
yalvarmaktır.
Edebiyat budur, kendimizi kendi karanlığımızdan bir daha doğurmak için
binlerce sayfa yazmak ve her sayfada bir doğum ânının muhteşem acısını ve
zevkini hissetmektir.
Sanat budur.
Bilim budur.
İyi olan ne varsa, o ölümcül karanlıktan doğar.
Kendimizi yeniden yeniden doğururuz.
Yeni birinin, içimizden, içimizi parçalayarak çıkışını hissederiz.
Yaşamak, bir başka biri olmaya çalışmaktır.
Söyleyemediğimiz sırlarımızı unutmaya çabalamak ve kendimizi defalarca
doğurmaktır.
Kendinden korkmaktır yaşamak.
Kendi karanlığından saklanmak için bir başka karanlık aramaktır.
Kendini sürekli yeniden doğurmak ve her doğuruşta gizlenmesi gereken
yeni sırlarla karanlığımızı biraz daha büyütmektir.
Şu korkunç cümleden kaçmak için çırpınmaktır.
- Gizlediğin her şeyi biliyorum.
Yeryüzündeki bütün insanları bu tek cümleyle korkutabilirim.
İnsanoğlu ne sağarsa bu korkudan ve karanlıktan sağar.
Ve, herkesin söylenmeyecek sırları vardır.
Ve, kimse yeterince içten olamaz.
Kimsenin kimseyi tam olarak tanıyamaması, içinde korkunç yalanların,
utandırıcı hayallerin, aşağılanmayla lekelenmiş yaşanmışlıkların, kırılmış
gururların, sevgiyle büyümüş nefretlerin saklı olduğu karanlığı herkesin
herkesten saklamasındandır.
Kendimizden bile saklamaya uğraşırız o karanlığı.
O yüzden kendimizi bile tam olarak tanıyamayız.
Ve, o karanlık, iyilikler kadar kötülükler de yaratır.
Bir memesiyle iyiliği, bir memesiyle kötülüğü emziren canavardır o.
Her sır yeni bir sırrı doğurur, her yalan yeni bir yalanı, her aldatış yeni bir
aldatışı, her nefret yeni bir nefreti, en yakınımızı vurmak için içimizde
bilenen her bıçak yeni bir bıçağı, her yara yeni bir yarayı...
Bütün bunlardan kurtulmak için kendimizi yeniden yeniden kendi
karanlığımızdan doğururuz.
Aşk oradan doğar.
Sanat oradan doğar.
Ve, doğduğumuz yerden yaralarız kendimizi.
Doğduğumuz yerden öldürürüz.
Bütün insanları korkutan cümle şudur:
- Gizlediğin her şeyi biliyorum.
Ve, gerçek şudur...
Gizlediğin her şeyi bilen biri var.
Ve sen onu öldürmeye uğraştıkça o, seni doğuracak
tır.
Tek bir cümleyle hep ölüp, hep doğacaksın. Çünkü, gizlediğin her şeyi bilen
biri var. Ve, o sensin...
***
İlk Günah ve İlk Yalnızlık...
Hıristiyanların, insanın günahkâr bir soydan geldiği için daha doğarken
sahip olduğuna inandıkları "ilk günah" gibi doğuştan içimizde taşıdığımız
bir "ilk yalnızlık" var bence.
Ne yaparsanız yapın kurtulamayacağınız "ilk günah" gibi ne yaparsanız
yapın kurtulamayacağınız, hayatınız boyunca içinizde taşıyacağınız bir "ilk
yalnızlık."
Ruhunuzun bir köşesi bütün insanlığa kapalı, bütün insanlardan uzak.
Ne kadar yaşarsanız yaşayın, ne yaparsanız yapın, ne kadar çok dostunuz
olursa olsun, kimsenin içeri kabul edilmeyeceği, kimseyle paylaşılmayacak
bir köşe orası.
Orası, hayatın düşmanlarla dolu olduğu, her an bir tehlikeyle
karşılaşabileceğimiz varsayımıyla ruhumuza yerleştirilmiş bir gözetleme
kulesi, oradan herkesi seyrediyor, gördüklerimizin kayıtlarını tutuyor ve
bizim gözcümüzü şaşırtmasın, kandırmasın diye kimseyi oraya
sokmuyoruz.
Bu yalnız köşe, ruhumuzdaki vazgeçilmez kuşkunun da bekçisi.
Her şeyden ve herkesten kuşkulanıyor.
O yalnızlık içimizde olduğu sürece herkesten kuşkulanacağız, o kuşku
içimizde olduğu sürece hep içimizde bir yerde mutlak bir yalnızlık olacak.
O yalnız köşe, o doğarken içimize yerleştirilmiş "ilk yalnızlık" hayatımızın
en büyük ikilemlerinden birini, in san olmanın huzursuzluğunu, hattâ zaman
zaman çaresizliğini de hayatımıza sokuyor.
Bir yandan, o mutlak yalnızlık, bütün yalnızlar gibi yalnızlığından
kurtulmak istiyor, bir yandan da tamamen korunmasız kalacağından korkan
ruhumuz, o köşenin başkalarına açılmasını engelliyor.
Bitmez tükenmez bir çekişme yaşıyoruz, daha doğduğumuz andan itibaren.
Hem bizi o yalnız köşeden kurtaracak, varlığımızdaki yalnızlığı silecek
birini arıyoruz hem de o köşeye en çok yaklaşandan, oraya girmesi en
muhtemel olandan, bizi fethedip tümden korunmasız bırakacak diye
kuşkulanıp onu, farkına varmadan kimi zaman zihnimizde bir düşmana
çeviriyoruz.
Farkına varmadan bir yanımız âşık olacağı, bütünleşeceği, kendisini
içindeki o "ilk yalnızlıktan"
kurtaracak birini ararken, başka bir yanımız bizi böyle bir "tehlikeye" karşı
bizi uyarıyor.
Âşık olduğumuzda, neredeyse tümü kuşkudan kaynaklanan kıskançlıklarla,
öfkelerle, intikam istekleriyle, bütün varlığımızı, hayatımızı, ruhumuzu,
bedenimizi sevdiğimize bağışlama arzusunun bir arada ve böylesine
kuvvetli bir şekilde ortaya çıkması, belki de bizi bir çılgına çeviren.
Teslim olmak, yalnızlığından kurtulmak isteyen yanımızla, kendini
korumak, gözetlemek isteyen yanımızın, diğer bütün duygularımızı
etkilemek için ruhumuzda verdiği korkunç bir savaş bu.
Âşık olduğumuzda, bir başka insanı, onunla tümüyle kaynaşmak isteyecek
kadar sevdiğimizde, ruhumuz, zaferleri, yenilgileri, casusları, istihbaratları,
çatışmaları, ölüleri, kahramanlarıyla büyük bir savaş alanına dönüşüyor.
Âşık olduğumuz insanın yalnızca tezahürlerini görebildiği ama asla esas
kaynağını ve nedenini keşfedemediği büyük karmaşa çıkıyor ortaya.
En güçlü aşk cümlelerini fısıldarken neden aniden huzursuzlanıp
huysuzlaştığımızı, gelecekle ilgili hayaller kurarken birden neden
kıskançlık krizleri geçirdiğimizi, neden böyle dengesiz davrandığımızı,
sevdiğimiz insan belki de hiçbir zaman anlayamıyor.
Üstelik, aynı savaşı o da kendi içinde yaşadığından, bizden ziyade
kendisiyle uğraşmak zorunda kalıyor.
Bütün duyguların ayaklanıp "ilk yalnızlığın" baskısından kurtulmak için
isyan ettiği, bu uğurda çarpışmalara girdiği zamanlarda, içimizdeki
dokunulmaz "yalnızlık", daha sonra kullanacağı, kendisini haklı göstereceği
duyguları, bilgileri, gözlemleri telaşla biriktirmeye koyuluyor.
Sevdiğimizin sesindeki bir anlık duraksama, bir dil sürçmesi, başka yana
kayan bir bakış, önemsiz minicik bir yalan, bütün bunlar, uğursuz bir
sismograf tarafından kaydediliyor, küçük kırgınlıklar, kuşkular, kızgınlıklar
orada birikiyor.
O "ilk yalnızlık", teslim olmak isteyen yanımızı, içinde biriktirdiği
duyguları keskin bir bıçağa çevirerek yaralamaya, kanatmaya, zayıflatmaya
başlıyor.
Sana en yakın olanın sana en büyük düşman olduğuna seni inandırmak için
uğraşıyor.
Çoğunlukla bunu başarıyor.
O, seni, sana yaklaşan herkesten korumak isteyen muhafızın.
Seni, sana rağmen savunan efendin.
Seni koruyor ve seni diğerlerinden koparıp ayırıyor.
Huzursuzluğunun dinmesine izin vermiyor, huzur, teslimiyetin başlangıcı
ona göre, ancak etrafta bir tehlike olmadığında, kimse "ilk yalnızlığını"
tehdit etmediğinde huzura kavuşabilirsin.
Ve o huzura kavuştuğunda ancak, içindeki "yalnızlık", o yalnızlıktan
kurtulmak için kendi huzursuzluğunu yaratıp bunu yaşamana izin verebilir.
En âşık olduğumuzda huzursuzlanmamız, en huzurlu olduğumuzda
anlaşılmaz bir şekilde sıkıntılarla sarsılmamız, gerçek bütünleşmeyi bir
türlü başaramamamızdan. Herkes, kendi ruhunun derinliğine göre değişik
acılarla ve sarsılmalarla yaşıyor bu trajediyi.
Hıristiyanların "ilk günah"tan kurtulamamaları gibi biz de bu "ilk
yalnızlık"tan kurtulamıyoruz.
Ne kadar teslim olmak istesek de teslim olamıyoruz. En çok sevdiğimizi, en
çok kaynaştığımızı
bile neredeyse düşmanca bir dikkatle gözetleyen bir yanımız hep varlığını
sürdürüyor.
Belki de o şüpheci yalnızlığımızı tatmin edebilmek, onu yatıştırabilmek,
haklı gerekçelerle susturabilmek için sevdiğimizden, sözler, garantiler,
vaatler istiyoruz. "Benim ol" diyoruz.
Tam bilemesek de, onun içinde de bize teslim olmayacak, bizi
gözetleyecek, bizden uzak bir
"yalnızlık" olduğunu, o "yalnızlığın" onu bizden uzaklaştıracağını, bize
teslim olmasını
engelleyeceğini, olmadık bir anda bizi terk etmeye onu zorlayacağını
seziyoruz, biz sezmesek bile bizim "yalnızlığımız", onun da içinde bir
yalnızlık olduğuna dair bizi uyarıyor.
O "dokunulmaz" ve mutlak yalnızlık yüzünden yalnızlıktan kurtulamıyoruz.
Teslim olmaya en yakın olduğumuzda, en çok sevdiğimizde, yaşıyoruz en
büyük kuşkuyu.
Sevdiğimize düşman bir yan var içimizde.
Bizi bırakmayan bir yan.
Bizi gece yarıları uykularımızdan uyandırıp sevdiğimizin söylediği bir sözü
fısıldayan, o sözü
çeşitli biçimlerde yorumlayan, kuşkularımızı ayaklandıran, sevgiyle
yattığımız bir uykudan neredeyse nefretle ve düşmanca kalkmamıza yol
açan bir yan.
Herhalde bazen kendimiz bile şaşıyoruz kendi gelgitlerimize.
Sevgi sözcükleri söylemeye hazırlanırken birden neden öfkeli cümleler sarf
ettiğimize.
O "ilk yalnızlık" birgün kuşkularından, düşmanlıklarından,
savunmalarından vazgeçer mi, birgün bir başka insana güven duyar mı, usul
bir uykuya dalıp bizi rahat bırakır mı, bir başka insanla ruhen ve bedenen
mutlak bir bütünleşme sağlamamıza izin verir mi?
Bunu bilmiyorum.
Karşılıklı olarak birbirimizin ilk yalnızlıklarını, her değişte ellerimizin
kanamasına, içimizin acımasına aldırmadan uzun uzun okşamamız gerekir
belki.
Vahşi bir atı terbiye eder gibi...
Bu kadar sabırlı, bu kadar bilge, bu kadar fedakâr, bu kadar hoşgörülü, bu
kadar arzulu olabilir miyiz?
Bir başka insanı, tanrıyı bile "ilk günahı" affetmeye, bizi soyumuzun
lanetinden kurtarmaya, çevremizdekileri ilk günahla lekelenmiş düşmanlar
yerine, günahtan arınabilecek faniler olarak görmemize yardım etmeye,
içimizdeki "ilk yalnızlığın" korkularını ve kuşkularını yatıştırmaya razı
edecek kadar çok sevdiğimizde belki...
Ama şu soruyu kim soracak:
- İlk günahla ve ilk yalnızlıkla yaralanmış bu insanlar bu kadar sevebilir
mi?
***
Durdum ve Bekledim
Gece yarısı, ormanın ortasında kamyoneti durdurup bütün ışıklarını
söndürdükten sonra indim.
Saf, katışıksız, lekesiz, dokunulmamış karanlığı görmek istiyordum.
Simsiyahtı.
Bir yaz ormanı, yüzlerce yıldan beri alıştığı bir geceyi kendi sesleriyle
yaşıyordu, birbirine dokunan yapraklarla dalların hışırtıları, tuhaf
böceklerin kesik kesik, ince cayırdamalan, gece kuşlarının arada duyulan
ötüşleri, toprağın bir sese dönüşen derin sessizliği.
O karanlığın bir parçası olana kadar durdum.
Sonra başımı gökyüzüne kaldırdım.
Böylesine terk edilmiş ve böylesine kalabalık bir gökyüzü görmemiştim.
Onun sonsuza açıldığını hissedebiliyordum.
Her biri bir başka dünya olan milyonlarca yıldız, gümüşi çakıntılanyla biraz
sonra bana doğru koşmaya hazırlanır gibiydiler.
O kadar çoktular ki, bakana bir hiçliği hatırlatıyorlardı.
Yolda telefon çalmıştı.
"Bir kaza" olmuştu.
Gazetenin önünde bir otobüs çarpmıştı.
Önemli bir kazaya benzemiyordu.
Ama sezgilerim, önemsiz bir kazayı bana haber vermeyeceklerini
söylüyordu.
İkinci telefon, durumun "ciddi hattâ ümitsiz" olduğunu söylüyordu.
Üçüncü telefon tek kelimelikti.
"Öldü."
İçim kasılmıştı.
Bedenim, bir zaman sonra kendisinin de parçası olacağı sonsuz bir gerçeği
duygularımdan önce kavramıştı.
Olay, duygularla aklın hemen kavrayamayacağı kadar tuhaftı.
Gazete binasından çıkmış ve ölmüştü.
Kazanın akıl almaz basitliği, ölümün korkunç yüzünü daha fazla ortaya
çıkartıyor, ölümün hep bizimle birlikte yaşadığını hepimize hatırlatıyordu.
Her zaman orada olmasına alıştığınız biri, artık orada değildi.
Daha sonra onunla ilgili yazıları, anıları okuyacaktım.
Hepimiz, başkalarını kendi aynasına yansıdığı kadar görüyordu.
Bir insanı, ancak bize değdiği yerinden tutabiliyorduk.
Bizim aynamıza yansımayan, bize değmeyen yerlerini bilmiyorduk.
Ölüm, bir denizin dibindeki kumlara daldırılan demirden dev bir kepçe gibi
duygularımı
karmakarışık bir biçimde yerinden kımıldatmıştı.
Anılar, gülümsemeler, kızgınlıklar, acımalar, öfkeler etrafa saçılmış, bir
kederin içinde yeniden birbirine girmişti.
Sinemaya yalnız başına gidermiş!
O kadar çok arkadaşı olan biri neden sinemaya yalnız gider?
Yalnız olmak istediğinde bile etrafında ona dokunmayan birileri bulunsun
diye mi, karanlığın içinde yapayalnız kalabilmek için mi, seyrettiklerini
paylaşabileceği kimse olmadığına inandığından mı, hayattan kaçmak
istediğinde sığınabilecek tek yer olarak, ışıkları söndürülmüş bir sinema
salonunu bulabildiğinden mi?
Neden bir insan sinemaya yalnız gider?
Belki de hiç akla gelmeyecek basit ve sıradan bir nedeni vardı.
Ama, trajedisini sıradanlığa borçlu bir ölümle bu dünyadan ayrılan ve
herkesin, "neşesi, kibarlığı, şakalarıyla" andığı bu adamın geçmişinde öyle
trajediler vardı ki onun hayatındaki her harekete insan kaçınılmaz olarak
neredeyse trajik bir neden arıyordu.
îki çocuğunu birden aynı günde kaybetmişti.
Gündelik hayatın içinde karşılaştığınız gülümseyen yüzünde bu trajedinin
izlerini görmüyordunuz.
Nerede taşıyordu o izleri?
Birçok insana dostluğu, iyiliği dokunduğu halde insanlara karşı her zaman
sevgi dolu olduğu söylenemezdi; üzdüğü, hayatını zorlaştırdığı, haksızlık
ettiği insanlar vardı, bir gazete patronu olmanın kaçınılmaz lekelerini
ruhunda taşırdı ama çocukları severdi.
Onun yönettiği dergiler, bir çocuk cenneti olarak anılırdı.
Çocukların her hareketini, yaramazlığını hoşgörülü bir gülümsemeyle
karşılar, büyüklere her zaman göstermediği sevecenliği çocuklara sınırsız
bir cömertlikle armağan ederdi.
Çocukları ölmüştü.
Ve, sinemaya yalnız giderdi.
Işıksız salonlarda tek başına otururdu.
Acılarını göstermez ve işlediği günahların bedelinin bu acıyla ödenmesini
umar gibi hep anlayışla karşılanmayı beklerdi.
Teselli kabul etmez yoğun bir acıyı sonsuz bir gülümsemeye çevirirken
sanki bütün sınırları yıkıp geçmek zorunda kalmıştı.
Onu benden daha iyi tanıyanlar, ondan dümdüz ve eğlenceli bir ovadan söz
eder gibi söz ediyorlar.
Her gün tekrarlanan tavla partileri, bildik takılmalar, dergi toplantıları, daha
iyi haber talepleri, yeni dergi projeleri, çevresine topladığı genç gazeteciler,
şakalar...
Düz bir ova gibi mi yaşamıştı gerçekten?
Her an herkese her yanını gösterir gibi açık bir gülümsemeyle karıştığı
hayatın içinden hiçbir gizlisi olmayan bir ova gibi mi geçmişti?
Acılarını nerede saklamıştı?
Öfkelerini?
Bir gazete yöneticisi olmanın getirdiği karmakarışık ilişkilerin,
kalabalıklara yansımamış
konuşmaların, bir haber için feda edilen dostlukların izleri nerede gizliydi?
Yaşadığı büyük sarsıntıların yarattığı kraterler neredeydi, o kraterler hangi
yağmurların sularıyla dolmuştu?
Niye insanlar ona sinema kapılarında yapayalnız bilet alırken
rastlamışlardı?
Ben onun sesinin uysallığını hatırlıyorum.
Bir de o uysal sese eşlik eden biraz mahcup gülümsemesini.
Karşısındaki sertleştiğinde bile neden uysaldı sesi, artık hiçbir şeye
aldırmıyor muydu, sertleşmeye gerek duymayacak kadar anlamsız mı
buluyordu her şeyi, kendi haksızlıklarını kabul edecek bir olgunluğa mı
erişmişti, sözlerin asla açamayacağı kadar derin yaraları olduğundan mı
keskin seslere uysal gülümsemelerle karşılık veriyordu?
Hakşinaslıklarını da görmüştüm, haksızlıklarını da...
Telefonda tek kelime duymuştum.
- Öldü!
İçim kasılmıştı.
Sonra bütün duyguları kucaklayan, saran bir keder.
O, ölüm haberlerini nasıl karşılıyordu acaba, diye düşünmüştüm.
Ölümlerin en korkuncunu ölmeden önce yaşamıştı.
Ölümden değil, yaşlanmaktan, elden ayaktan düşmekten korktuğunu
anlatmıştı dostları.
Ölümden o kadar da korkmuyordu herhalde.
İyilikleri ve kötülükleri, hakşinaslıkları ve haksızlıkları, yardım ettikleri ve
hayatını
zorlaştırdıkları vardı.
Sanki bütün gücüyle derinlerini saklamaya, hattâ belki de yok etmeye
uğraşmıştı.
Büyük bir acıyı görmüş, sarsılmış, bir uçuruma düşmemek için sıradanlığın
dallarına tutunmuş, her haksızlığın bağışlanmasını farkına varmadan
beklemişti.
Sinemaya yalnız giderdi.
Şimdi ölüm, bir kumsaldaki ayak izlerini siler gibi hayata ait inişli çıkışlı
duyguları siliyor, onun uysal sesi, yumuşak gülümsemesi ve kekremsi bir
keder kalıyor.
Bir gece yarısı, bir yaz ormanının ortasında durdum.
Dokunulmamış, saf ve lekesiz karanlığa baktım.
Ercan'ın yapayalnız girdiği o sonsuz sinemanın karanlığını görmek, bir an
olsun o karanlığı
onunla paylaşmak ve onun o uysal sesiyle ona, "Geçti artık, hepsi geçti"
demek için bekledim.
Yıldızlar, üstüme koşacak gibi duruyorlardı.
Ve alışkın olduğu o karanlıkta sesimi duymasını diledim.