
Ahmet Yüksel Özemre _ Çernobil Komplosu
"ÇERNOBÎL KOMPLOSU"
Prof.Dr. Ahmed Yüksel ÖZEMRE
(Türkiye Atom Enerjisi Kurumu Eski Başkanı)
ÜSKÜDAR - 2003
Bu Kitabımı
"Çernobil Komplosu"nun Türkiye'ye çektirdiği "Çernobil Çilesi"nde
Benimle Uyum İçinde sıdk-u feragatle çalışmış olan Türkiye Atom
Enerjisi Kurumu elemanlarına muhabbetlerimle İthaf Ediyorum.
İÇİNDEKİLER
ÖNSÖZ
I. BÖLÜM
Bazen de Kaza; "Geliyorum" Der! (26 Nisan - 2 Mayıs 1986)
II. BÖLÜM
Kritik Günler (3 - 7 Mayıs 1986)
III. BÖLÜM
İşler Karışıyor (8 - 26 Mayıs 1986)
IV. BÖLÜM
Yeni Önlemler, Yeni Sorunlar (27 Mayıs - 7 Temmuz 1986)
V. BÖLÜM
Kekikte, Tütünde, Fındıkta
Ve Mercimek Samanında Radyasyon
VI. BÖLÜM
TAEK'in Techîzatlandırıımasındaki
Şahss Çilem
VI. BÖLÜM Ankara'da Bir Müsteşar
VI. BÖLÜM Bir Ba rda k Ça yd a Kopa rtıla n Fırtın a (1 Ekim 1986 -
27 Oca k 1987)
IX. BÖLÜM
Yüksek Radya syonlu Çayla r Ne Ola ca k?
X. BÖLÜM
"ODTÜ Ra poru" Denen Nesne
XI. BÖLÜM
TAEK Ba ş ka nlığında n Azlediliyorum
XI. BÖLÜM Çayla rın İmhası Meselesi
II. BÖLÜM Radyasyon Paranoyası
XIV. BÖLÜM
Türkiye'nin İkinci "Çernobil Çilesi"
XV. BÖLÜM
TBMM'ne Çernobil Kazâsi İle İlgili Açıklamam
XVI. BÖLÜM
Çernobil Kazâsı'nın Türkiye Üzerindeki Etkilerini Araştırmak Ve
Sorumluları Tesbit Etmek Üzere Kurulan Tbmm Araştırma Komisyonu
Raporu'nun Başı Ve Sonuçlar Bölümü
XVII. BÖLÜM
Sonuç ve Kıssadan Hisse
Yazarın Biyografisi
* * *
ÖNSÖZ
Bu kitap Çernobil kazasının akabinde pekçok çıkarcının
ortaklaşa ihdâs ettikleri "Çernobil Komplosu" dolayısıyla Türkiye'nin
çekmiş olduğu çilenin muhtevâsını ve sınırlarını tesbit eden, evrâka
ve gözlemlere dayanan şahsî bir hâtırattır.
"Türkiye'nin Çernobil Çilesi"ni kendi nefsinde bütün
yoğunluğu, bütün sorumluluğu ve bütün trajedisiyle benim kadar ân be
ân yaşamış bir başka şahıs, her-hâlde, yoktur. Bu hâtırat, aynı
zamanda, 6 Nisan 1987'de Türkiye Atom Enerjisi Kurumu Başkanlığı'ndan
azledilmemden sonra da uzun süre sürmüş ve ancak TAEK'i ve beni ibrâ
etmiş olan "Çernobil Kazâsı'nın Türkiye Üzerindeki Etkilerini
Araştırmak Ve Sorumluları Tesbit Etmek Üzere Kurulan TBMM Araştırma
Komisyonu Raporu"nun TBMM tarafından 1993 yılının, hatırımda kaldığı
kadarıyla, Kasım ayında kabûl edilmesiyle noktalanabilmiş olan şahsî
çilemin de bir zabtıdır.
Bu hâtıratımı yazmak için önce çilemin sona ermesini, yâni
hakkımda açılmış olan tahkîkatlardan ve dâvalardan beraat etmemi,
ayrıca üzüntülerimin ve kırgınlıklarımın da iyice sönmesini bekledim.
Türkiye Atom Enerjisi Başkanı iken:
1) Ankara'nın Yüksek Bürokrasisinin önemli bir kısmının keyfî
engellemeleri;
2) Mc Carthy gibi, her taşın altında bir komünistin gizli olduğunu
sanan ya da işine öyle gelen bir Müsteşarın evhâmları;
3) Çernobil kazâsından sonra TV'deki beyânatıma ambargo koyarak
yayınlatmayan bir Bakanın Türkiye Atom Enerjisi Kurumu olarak
aldığımız önlemler konusunda Milletimi bilgilendirmemi engellemesi;
4) Bendenizi robotlaştıramayanların hasetleri;
5) Pekçok kimsenin ve kuruluşun komploları, iftirâları ve ihânetleri;
6) Bir sürü echel-i cühelânın cehâleti;
7) Basın'ın belirli bir kesiminin hakkımdaki iftirâları,
dezinformasyonları ve provokasyonları
görevim süresince ve azlimden sonra benim için ne kadar büyük sıkıntı
ve çile teşkil etmiş olurlarsa olsunlar, hiçbiri de Türkiye Atom
Enerjisi Kurumu'ndan kalp huzuru ile ayrılmama engel olamamıştır.
Bu kalp huzuru, öncelikle:
1) Görevimle ilgili konularda haiz olduğum ilmimin sağlamlığına,
2) Ailemden tevârüs ettiğim ahlâkın adâlet ve ihsân esaslarına
dayalı, ve şerri red, hayrı da arayıp destekleme irâdesiyle mücehhez
kılınmış olmasına,
3) Kritik konularda istişâre etmeden asla karar vermememe,
4) Bir kere karar verdikten sonra da o karar doğrultusunda azimle,
selâbetle ve dirâyetle yürümeme,
5) Mâiyetimde, Devlet'e hizmet etmeyi benim gibi bir ibâdet sayan,
müs-tesnâ çalışma arkadaşlarımın olmasına,
6) Çernobil kazâsının etkileriyle mücâdele ederken üstün görev
anlayışı ile bezenmiş, ferâgat-ı nefis sâhibi, (büro memurundan
radyasyon uzmanına kadar herbirinin, işinde bihakkın uzman olduğu)
hârikulâde bir kadronun tek bir kütle gibi etrâfımda muhabbetle
kenetlenmiş ve görevlerini üstün bir şuurla ifâ etmiş
olmasına dayanmaktadır.
Bu kitabımı da Türkiye Atom Enerjisi Kurumu'nda, işte,
"kendisini bu gruptan sayan" herkese muhabbetlerimle ithâf ediyorum.
Bu hâtıratın manüskrisinin ilk versiyonunu dikkatle tetkik eden
ve sâyelerinde pekçok konuya daha büyük bir açıklık kazândırmış
olduğum; Türkiye Atom Enerisi Kurumu Başkanlığım sırasında ise
hârikulâde üstün görev anlayışları, hizmet aşkları, gıbta edilecek
fazîletleri, dostlukları ve muhabbetleriyle çilemi hafifletmiş olan
azîz kardeşlerim: 1) Türkiye Atom Enerjisi Kurumu Atom Enerjisi
Komisyonu üyesi ve Çekmece Nükleer Araştırma ve Eğitim Merkezi
Müdürü'm Prof. Dr. Atillâ Özalpan'a, 2) Araştırma Geliştirme Plânlama
ve Koordinasyon Dairesi Başkanı'm Erol Barutçugil'e ve 3) Radyasyon
Sağlığı ve Güvenliği Dairesi Başkanı'm Özer Özerden'e bütün bu
zahmetleri ve müstesnâ dostlukları için ayrıca en kalbî
teşekkürlerimi sunuyorum.
Bu hâtıratın gâyesi, yalnızca: 1) açıkladığım hâlde Millet'imin
bilgisine intikâli engellenmiş, ya da 2) bana açıklama fırsatı
verilmemiş olan olayları; bunların dayanaklarını; Türkiye Atom
Enerjisi Kurumu Başkanı olarak nasıl bir çile çekmiş olduğumu
(aradan, bütün bu çileleri artık ilginç birer hâtıraya dönüştürmüş
olan yeterince zamanın geçmiş olmasından sonra) takdîm etmekden
ibârettir. Gâye kimseyi töhmet altında tutmak olmadığından, Türkiye
Atom Enerjisi Kurumu'na ve bana bu çileleri revâ görmüş olanların
(meselâ Müsteşar'ın, TV'de bana ambargo koyduran Bakan'ın, TAEK'de
kuyumu kazmak isteyenlerin.. vd.. nin) isimleri de olabildiğince
gizli tutulmuştur. İşin bu safhasında önemli olan artık bunların
isimleri ve şahsiyetleri değil de ibret alınması gereken fiilleridir.
Bu kitabın ilk versiyonu, Demirel-İnönü Koalisyonu Hükûmeti'nin
Cumhurbaşkanı Turgut Özal'ı müşkil durumda bırakmak için tasarladığı
ve Basın'ın belirli bir bölümünün de, hangi vaadlerin karşılığı
olduğu mechûl, büyük desteğiyle 17 Aralık 1992'den itibâren
uygulamaya koyduğu, yaklaşık 5 ay sürmüş olan bir dezinformasyon
(haber saptırma, yalan haber yayma) kaosunun hızını kaybetmesinden
ancak birkaç ay sonra 1993 yılında "Nehir Yayınevi" tarafından
Türkiye'nin Çernobil Çilesi başlığı altında yayınlanabilmişti. Bu
i'tibârla da şahsî çilemin 1990 yılından sonraya sarkan bölümünü
kapsamamaktaydı.
Bu baskı daha çok da çevrecilerin ilgisini çekti. TAEK Başkanı
iken beni aşağılamak için gayret sarfetmiş olan çevrecilerden (ve
özellikle de aşırı nükleer enerji karşıtlarından) bazılarının bu
kitabın yayınlanmasından sonra bana bakış açılarının pişmanlığa
varacak derecede değişmiş olduğunu görmekten de memnûn oldumdu.
Kitabın bu gözden geçirilmiş, bazı düzeltmelerin yapılmış, yeni
bölümlerle genişletilmiş, ve 1990-1993 yıllarındaki çilelerimizi de
kapsayan bu baskısında ise özellikle Çernobil kazâsı dolayısıyla
ülkenin nasıl bir komplo ile karşı karşıya kalmış olduğunu vurgulamak
istedim
Çernobil kazâsını bahâne ederek iktidâr ve para hırslarını
tatmîn için oynanmış olan çeşitli oyunların oluşturduğu Çernobil
Komplosu'nun küçük bir bölümüne hasbelkader yakından şâhit olmuş olan
bir kimse olarak, bu hâtırâtın okurların yakın târihimizin geniş
kapsamlı sosyal çalkantılarından biri olan bu konunun perde arkası
entrikalarının bir bölümünü öğrenmelerine ve buna benzer olaylarda da
idrâk ve temyizlerini bilemelerine ve zinde tutmalarına yardımcı
olmasını niyâz ediyorum.
29 Nisan 1986 - 6 Nisan 1987 târihleri arasında "Türkiye'nin
Çernobil Çile-si"ne hârikulâde bir ekiple âhenk içinde, ve daha sonra
Aralık 1992- Kasım 1993 arasında şahsî çilelerime de sabırla ve
vekarla göğüs germemi lütfetmiş olduğundan dolayı Cenâb-ı Hakk'a hamd
ve şükrânım sonsuzdur. Dileğim ise bu hâtıratta takdîm edilenlere
benzer çilelere bundan böyle hiçbir teknokratın mâruz kalmamasıdır.
Üsküdar, Mart 1992 Prof.Dr. Ahmed Yüksel Özemre
Üsküdar, Haziran 2003
* * *
I. BÖLÜM
BAZEN DE KAZÂ: "GELİYORUM" DER! (26 Nisan - 2 Mayıs 1986)
Kriz öncesi
Cezâyir Başbakanı Abdülhalim Brâhimî Başbakan Turgut Özal'ın
Cezâyir'i ziyâretini iade etmek üzere 28-30 Nisan 1986 günleri
Türkiye'yi ziyâret etti. Benim Cezâyir Atom Enerjisi Yüksek Komiseri
Hacı Süleymân Şerifin dâvetlisi olarak Ce-zâyir'de bulunduğum Mart
1986 başında, kendisine, Türkiye'ye geldiğinde, Türkiye Atom Enerjisi
Kurumu'nun (TAEK'in) Çekmece Nükleer Araştırma ve Eğitim Mer-kezi'ni
(ÇNAEM'i) ziyâret etmesinden şeref duyacağımızı arz etmiştim; o da bu
dâ-vetimi memnûniyetle kabûl etmişti. Cezâyir Başbakanı'nı ve
kendisine refâkat eden heyeti ÇNAEM'de karşılamak üzere 29 Nisan Salı
günü Ankara'dan İstanbul'a gelmiştim.
O akşam rahmetli annemin evinde son TV haberlerinde, Rusya'da
Kiev yakınlarında bulunan Çernobil Nükleer Santrali'nin 4 numaralı
reaktör ünitesinde üç gün önce büyük bir nükleer kazâ meydana gelmiş
olduğu haberini hayretler içinde dinledim. Bu kazâ sonucu reaktörden
etrâfa yayılan radyoaktif maddelerin, hava akımlarının da yardımıyla,
İskandinav ülkelerine kadar uzanan muazzam bir radyoaktif
kontaminasyon (kirlilik) doğurmuş olması ise dehşet verici idi.
Kuş uçuşu Edirne'ye 1090 km, İstanbul'a 1130 km ve Ankara'ya
da 1250 km kadar uzaklıkta kuzey-batı yönünde vuku bulan bir nükleer
kazânın Türkiye'yi etkilememesi mümkün değildi. Eğer o günlerin
meteorolojik şartları reaktörden açığa çıkan ilk radyasyon bulutunu
İskandinavya'ya doğru sürüklemişse bu, Türkiye için gerçekten de
büyük bir şans idi. Zirâ eğer meteorolojik şartlar Türkiye'nin
aleyhinde olup da radyasyon bulutu hemen ilk günlerde Türkiye'nin
tümünü ya da bir bölümünü etkisi altına almış olsaydı, Türkiye Atom
Enerjisi Kurumu'nun o günlerdeki altyapısıyla, bunun ânında tesbit
edilmesi mümkün değildi.
Meteorolojik şartların değişmesi hâlinde radyasyon bulutunun
ülkemizin neresini ve ne vüs'atte etkileyeceğini de şimdiden öngörmek
mümkün değildi. Bunun için de çok sür'atli önlemler almak ve bir
strateji tesbit etmek gerekiyordu.
O gecem, sabahın 02.00'sine kadar yaptığım telefon
konuşmalarıyla, yakın yardımcılarımla müşâvere etmekle ve gerekli
gördüğüm önlemler hakkında tâlimat vermekle geçti. Önce Türkiye Atom
Enerjisi Kurumu Radyasyon Sağlığı ve Güvenliği Dairesi (RGD) Başkanı
Özer Özerden'i aradım. Bu vüs'atteki bir felâketi göğüs-leyebilmemiz
için bu işe tahsîs edebileceğimiz personel ve ölçüm sistemleri
hakkında müşâvere ettim. Durum hiç de iç açıcı gözükmüyordu. Elimizde
mahdûd sayıda radyasyon-ölçer hassas cihâz vardı. Allâh muhâfaza
etsin, radyasyon bulutları bütün
Türkiye'yi etkisi altında bırakacak kadar yaygın olurlarsa bu
cihâzlarla Türkiye'nin her yerindeki radyasyon düzeyini ölçmemiz asla
mümkün olmayacaktı. Özer Özerden'in hatırına askerî birliklere
dağıtılmış olan 1050 adet radyakmetre geldi. Bunlar, muhtemel bir
nükleer bomba tehlikesinin ortaya çıkaracağı yüksek radyasyon
düzeylerini ölçmek üzere tasarlanmış olan ve hemen hemen her birlikte
bulunan cihâzlardı. Bunlardan da yararlanılabilirdi; ama düşük
radyasyon düzeylerini bunlarla tesbit etmek mümkün değildi.
Özer Özerden'e:
• Bu radyakmetrelerden yararlanmak üzere gereken makamlarla temâs
kurulması,
• Meteoroloji Genel Müdürlüğü ile de temâs kurularak önümüzdeki
günlere ait ve yalnızca Türkiye'yi değil bütün Avrupa'yı ilgilendiren
meteoroloji tahmîn-lerinin TAEK'e saati saatine ulaştırılmasının
temin edilmesi hususlarında TAEK Başkan Yardımcısı Prof. Dr. Hasbi
Yavuz'a yardımcı olması,
• RGD bünyesinde gezici radyasyon tarama ekiplerinin ve geçici
radyasyon ölçüm istasyonlarının kurulması için gerekli önlemlerin
alınması,
• Bu kapsamdaki ilk hassas ölçüm istasyonunun Ankara Nükleer
Araştırma ve Eğitim Merkezi'nde (ANAEM'de) sabah 9.00'dan i'tibâren
kurulup sürekli ölçüm yapılması ve
• Havadaki radyasyon mikdarının sürekli ölçülüp kaydedilmesi
tâlimatlarını verdim.
İkinci olarak ÇNAEM Sağlık Fiziği Bölümü Başkanı (şimdi
rahmetli) Dr. Selâhattin Göksel'i aradım. Durumu bir kere de onunla
müzâkere ettim. RGD Başkanı ile yaptığım görüşmeyi ve verdiğim
tâlimatları kendisine naklettim; fikrini sordum. ÇNAEM'in personel,
cihâz ve gezici radyasyon ölçüm ekibi kurabilmemiz için vâsıta
imkânlarını tartıştım. Mâiyetindeki sağlık fizikçilerinden ÇNAEM
lojmanlarında kalanlarıyla hemen tamas kurarak teyakkuz durumuna
geçmemizi ve: havadaki radyasyon düzeyinin hassasiyetle ölçülmesi
için gereken tedbirlerin hemen bu geceden i'tibâren alınmasını ricâ
ettim.
Üçüncü telefon ettiğim ise Yardımcım Prof. Dr. Hasbi Yavuz
oldu. Ona da daha önce yapmış olduğum konuşmaları naklettim; gerekli
izlemeleri yapmasını, kendisinin de bu konuda gerekli göreceği
önlemleri almasını ve Çernobil Nükleer Santrali'ndeki nükleer
reaktörlerinin fiziksel özelliklerini bulup ertesi günü öğleye kadar
ÇNAEM'de bana ulaştırmasını istirhâm ettim.
29 Nisan'ı 30'una bağlayan gece benim için bir beyaz gece
oldu. Bundan önceki iki büyük nükleer kazâ gözlerimin önünden bir
şerit gibi geçti. 1957'de İngiltere'nin kuzeyinde Windscale nükleer
santralinde bir kazâ olmuş ve bunun neticesinde de yaklaşık 150
km'lik bir yarıçap içinde kalan bölge kontamine olmuştu (yâni
radyoaktif kirliliğe mâruz kalmıştı). Santralin civârındaki yerleşim
bölgelerinde her gün ölçülen radyasyon düzeylerinin İngiliz Atom
Enerjisi Kurumu tarafından halka duyurulmasının ne kadar da olumsuz
etkileri olmuştu! Radyasyon birimlerinden haberi olmayan ve haberi
olması da zâten gerekmeyen halka sütün litresinde 156 Bq (bekörel)
radyasyon bulunduğunu bildiren bir raporu izleyen ertesi günkü
raporda sütteki radyasyonun 182 Bq düzeyine yükseldiğini
bildirilmesinin halkı nasıl yersiz bir paniğe sürüklediğini çok iyi
hatırlıyordum. Oysa İngiliz halkı ne kadar da soğukkanlı bir halk
olarak tanınmaktadır!
Diğer yandan da sağlık açısından, sütteki 156 Bq/litre'lik bir
radyasyonun hiçbir tehlikesi yoktu! Zirâ Uluslararası Radyasyondan
Korunma Komitesi (ICRP) ve Uluslararası Atom Enerjisi Ajansı (IAEA)
söz konusu sütlerde bulunmakta olan I-131 radyoizotopundan ağız
yoluyla bir yılda alınabilecek üst sınırı nükleer tesislerde
çalışanlar için 1.000.000 Bq, halk için ise 100.000 Bq olarak tesbit
etmiş bulunmaktaydılar. Ayrıca ben 1957-1958'de Saclay Nükleer
Araştırma Merkezinde'ki Fransa Nükleer Bilimler ve Teknoloji Millî
Enstitüsünde Atom Mühendisliği eğitimi görürken, hocalarımız
Windscale nükleer kazâsının analizini ve tartışmasını bize takdîm
etmişler ve bir nükleer kazâda en yapılmaması gereken şeyin,
radyasyon düzeylerinin resmî makamlar tarafından avâma açıklanması
olduğu husûsunu vurgulamışlardı.
İşte o gece sabaha karşı ben de, Türkiye Atom Enerjisi Kurumu
olarak, radyasyon düzeylerinin rakkamsal değerlerini kamuya
açıklamanın isâbetli olmayacağına, ama bu rakkamları resmen taleb
eden ve bilimsel kriterler çerçevesi içinde yorumlayabilecek
olgunluğa sâhip olan her bilimsel kurum ya da kuruluşa tevdi etmenin
de kaçınılması mümkün olmayan ahlâkî bir vecîbe olduğuna vicdanî
huzur ve kanaat-i kâmile ile karar vedim.
Nükleer reaktörlerin muhtemel nükleer kazâlara karşı güvenliği
sorunu 1957'lerde henüz daha dört başı mâmur bir doktrin olarak
ortaya konulmuş ve çözümlenmiş değildi. Nükleer teknoloji ise
emekleme çağından daha yeni kurtulmuş, tereddütlü adımlar atan bir
bebek gibiydi. Hâlbuki 29 Mart 1979'da A.B.D'nde "Three Miles
Island" nükleer reaktöründe vuku bulan nükleer kazâda hiç kimsenin
burnu bile kanamayacaktı. Çünkü bu reaktör Batı'nın geliştirdiği
nükleer güvenlik felsefesine tamâmen uygun bir tarzda inşâ edilmişti.
Bu felsefenin ilkelerinden biri de bütün tesisin 1-2 metre
kalınlığında betonarme bir kabuk içine yerleştirilmesini
gerektirmekteydi. Bu kabuğun üstüne bir uçak bile düşse kabuğun
içindeki reaktörün bundan zarar görmesi mümkün değildi.
İşte 1979'da "Three Miles Island" Nükleer Santrali'nde vuku
bulan kazâ dolayısıyla reaktörün kalbi erimeğe ve etrâfa yoğun bir
radyasyon yaymağa başladığında görevlilerin aldıkları tek önlem
tesisi barındıran bu koruyucu kabuğu terkedip kapısını kapatmak
olmuştu. Böylece kazâya uğramış olan reaktör bütün radyasyonuyla
birlikte, çevreye aslâ zarar veremeyecek bir biçimde, ebediyete kadar
bu beton kabuğun içine hapsedilmişti. Ama bu güvenlik önlemleri
nükleer santralin mâliyetini % 40 gibi çok yüksek bir oranda
arttırmaktaydı.
Ertesi gün Prof. Dr. Hasbi Yavuz'un bana ilettiği bilgiye göre,
Çernobil sant-ralindeki 4 nükleer reaktörün hiçbiri de Batı anlamında
bir nükleer güvenlik sistemini içermiyordu. Reaktörler basit, tek
tuğladan binâların içine yerleştirilmişlerdi. Bu reaktörler hem
elektrik ve hem de Rusya'nın nükleer füzelerinin başlıkları için
gerekli olan plütonyumu üretmekle yükümlü idiler. Mâliyetlerinin
olabildiğince düşük olması için güvenlik önlemlerine önem
verilmemişti. İşte bu yüzden de kazâ bazen: "Geliyorum!" der, ama
anlayana!
28 Nisan 1986 sabahı İsveç'te Forsmark nükleer santralinde
tesis dışında çalışan personelin normal radyasyon denetimi esnâsında
iş elbiselerinde anormal düzeyde radyasyon tesbit edilmesi üzerine
İsveçli yetkililer önce bunun bir başka isveç nükleer santralinde
vuku bulmuş olabilecek bir nükleer sızıntı olduğu hususunda endîşeye
düşmüşlerdi. Ancak böyle bir durumun mevcûd olmadığı anlaşılınca da
meteoroloji raporları incelenerek o günlerde İsveç üzerinde egemen
olan hava akımlarının kökeni araştırılmıştı. Bu inceleme sonunda da
radyasyonun Rusya'nın Ukrayna bölgesinden kaynaklandığı hükmüne
varılmıştı, İsveç resmen Rusya'dan bilgi isteyince de rus yetkililer
artık gerçeği daha uzun süre saklayamayacaklarını anlayarak Kiev'in
130 km kuzeyinde, Pripiyat ırmağı kıyısındaki Çernobil (Rusça tam
telâffuzu ile Çiernobûl) nükleer santralinde bulunan 1000 MWe
(megavat elektrik) gücündeki 4. reaktör ünitesinde bir kazânın vuku
bulmuş olduğunu açıklamak zorunda kalmışlardı.
Sonradan yapılan açıklamalar şöyle bir kazâ senaryosunu ortaya
koymaktaydı:
• Bakım için durdurulan reaktörde, reaktörün alçak güçte işletilmesi
durumunda sistemin mekanik ve nükleer tepkilerini tesbit etmek üzere
olağan bir işletme deneyi yapılması plânlanmıştı.
• Ama bu deney, maalesef, reaktörün bütün fiziksel imkânları gereği
gibi göz önünde tutularak plânlanmamıştı. Üstelik de bu deney
reaktörü işleten ve onu tanıyan bir ekip tarafından değil Moskova'dan
gönderilen bir ekip tarafından gerçekleştirilecekti.
• Bundan dolayı da deney sırasında umulmadık durumlarla
karşılaşılmıştı.
• Bu olumsuz durumlar bir de maddî işletme hatâlarıyla daha da
ağırlaştırılmıştı.
• Reaktörün kabına basılan soğutma suyunun anîden azalması sonucu
olarak da yakıt çubukları erimeye başlamıştı (LOCA kazâsı: Loose Of
Coolant Accident, yâni Soğutucu Sıvı Kaybı Kazâsı)
• Buhar ile suyun kızgın metalle yaptığı reaksiyonlar reaktörün
bünyesinde bir dizi patlamaya yol açmıştı.
• Bunların sonucu olarak reaktörün paslanmaz çelik kabı tamâmen
tahrîb olmuş, koruyucu betonarme kabuk içine değil de entipüften bir
yapı içine yerleştirilmiş olan reaktörün binasının çatısı uçmuş ve
duvarları da çökmüştü.
• Nötron yavaşlatıcısı olarak kullanılan grafit tutuşmuştu.
• Açıkta kalan ve erimekte olan reaktör kalbi de böylece olağanüstü
güçlü çıplak bir radyasyon kaynağı hâline gelmişti.
Çilemiz Başlıyor
30 Nisan 1986 çarşamba sabahı saat 08.30'da Çekmece Nükleer
Araştırma ve Eğitim Merkezi'ndeydim. Sağlık fizikçileri basınçlı bir
iyonizasyon odasından ibâret, olağanüstü duyarlı ve bu sebepten ötürü
çok düşük düzeydeki radyasyonları ölçebilen bir radyasyon ölçer olan
"Royterstoke" cihâzını kurmuşlardı. Havadaki radyasyon ölçülüp
kaydedilmeğe başlanmışdı bile. Cihâz 7,8 mikroröntgen/saat'lik bir
radyasyon düzeyi göstermekteydi ki bu da ÇNAEM'deki doğal radyasyon
düzeyi idi. Demek İstanbul daha henüz radyasyonun etkisi altına
girmiş değildi.
TAEK daha önce uzun ve ciddî bir çalışmayla Türkiye'de 42 ilde
doğal radyasyon düzeylerini tesbit etmişti. Bu çok büyük bir
avantajdı. Ölçülen radyasyon değerleriyle bunları karşılaştırmak
sûretiyle bir yerin radyasyon düzeyinde herhangi bir dış etkenin
sebep olduğu bir artış olup olmadığını, böylece, kolayca tesbit etmek
mümkün olabiliyordu.
30 Nisan 1986 sabahı saat 09.35'de Royterstoke'un ibresi bâriz
bir şekilde hareket etti. İbre şimdi 9,6 mikroröntgen/saat'ı
gösteriyordu: "Türkiye'nin Çernobil Çilesi" başlamıştı...
Öğleye doğru telefonlar sıklaştı. Bir taraftan TRT, diğer
taraftan da Basın, aydınlatıcı bilgi istiyordu. Herkese bu kadar
sıkışık bir zamanda teker teker meram anlatmanın imkânsızlığı
karşısında aynı gün ÇNAEM'de saat 16.30'da bir Basın toplantısı
yapacağımı bildirdim. Ayrıca TRT'ye de öğle için randevu verdim.
Öğleyin 2 kişilik bir TRT ekibi geldi. Ben Nûrullâh Kadirioğlu'nun
sorularına cevap verirken kameraman da bu konuşmayı görüntüledi.
TRT'ye, kısaca, Türkiye'de Avrupa'daki gibi paniğe kapılmak için
endîşe verici bir durum bulunmadığını, TAEK'in meseleye ciddiyet ve
sorumluluk hissiyle eğilmekte olduğunu ve herkesin TAEK'in
bildirilerine önem vermesini ifâde ettim.
Bu arada Avrupa'da halkın eczahânelere hücûm ederek iyot
tabletleri aldıklarını, Türkiye'de de böyle bir tedbire gerek olup
olmadığını soran Kadirioğlu'ya kazâ yerinden yayılan radyasyon bulutu
içinde, büyük bir ihtimâl ile radyoaktif 1-131 (iyot 131)'in de
bulunduğunu, bu radyoaktif maddenin nefes ya da yutma yoluyla vücûda
dâhil olduğu zaman tiroid guddesinde yoğunlaştığını ifâde ettim.
Pekçok kimsenin bu yoğunlaşmanın kansere sebep olacağı düşüncesine
saplandığını ve radyoaktif iyodun tiroidi etkilemesinden 6 saat önce
alınacak olan normal iyodun tiroidi satüre ederek yâni tiroide
alabileceği en yüksek mikdarda normal iyot yükleyerek radyoaktif
iyodun buraya nüfûzuna engel olacağını söyledim. Ancak bunun da iki
sakıncası bulunduğunun bilinmesi gerektiğini: 1) radyasyon bulutunun
ne zaman ve nerede karşımıza çıkacağını bilmenin imkânı olmadığından
iyot tableti almanın tam ve etkili zamanını belirlemenin mümkün
olmadığını, üstelik 2) radyoaktif iyodun doğal iyotla dolmuş bir
tiroide nüfûz edemeyince de genital organlarda yoğunlaşmasının
muhtemel olduğunu ifâde ettim. Buna göre, halkımızın tiroidlerini
normal iyotla satüre etmelerinin bu durumda pratik bir faydası
bulunmayan fuzûlî bir telâş olacağını vurguladım.
Bu arada Royterstoke'un kaydettiği havadaki radyasyon da 16
mikroröntgen/saat düzeyine yükselmişti. Diğer taraftan da gerek
kazânın vuku bulduğu reaktörün fiziksel özellikleri gerekse kazânın
oluş şekli hakkında çeşitli kaynaklardan bilgiler gelmeğe başlamıştı.
Bu arada Ankara'da TAEK Başkanlık teşkilâtı ile yaptığım çeşitli
telefon konuşmalarıyla da, vermiş olduğum tâlimatların nasıl ifâ
edildiğini kontrol ediyordum. Bu arada telefonla, TAEK Araştırma
Geliştirme Koordinasyon Dairesi Başkanı Erol Barutçugil'den, üyesi
bulunduğumuz, Viyana'daki Uluslararası Atom Enerjisi Ajansı (IAEA) ve
Paris'deki Ekonomik İşbirliği ve Kalkınma Teşkilâtı (OECD)'nin
Nükleer Enerji Ajansı ile temâsa geçilmesini ve ellerindeki bilgileri
de rutin olarak TAEK'e ulaştırılmasının temin edilmesini ricâ ettim.
Beklediğimiz resmî misafirler, Devlet Bakanı Kâzım Oksay'ın
refâkatinde, saat 14.30'a doğru ÇNAEM'e geldiler. Kendilerini
karşıladık. Çok az zamanları olduğu için ve ÇNAEM'den sonra da hemen
Cezâyir'e hareket edeceklerinden kendilerine Merkez'in ancak Reaktör
İşletme Bölümü ile Radyoizotop Üretim Bölümü'nü gezdirebildik. Bu
arada Cezâyir'in TAEK'e sipâriş etmiş olduğu "Teknesyum Radyoizotopu
Sağım Hücresi"nin imalât safhalarını da görmüş oldular.
Misafirlerimizi uğurladıktan sonra Basın toplantısına katılacak
gazeteciler de gelmeğe başladılar. Toplantı açıldığı zaman 20 kadar
gazeteci toplanmıştı. Toplantıda Çernobil Nükleer Santralindeki 4
numaralı reaktörün kazâsının oluş biçimi ve Av-rupa'daki etkileri
hakkında bilgi verdim. Kazânın Türkiye üzerindeki muhtemel etkilerine
değindim; o âna kadar aldığımız önlemleri anlattım. Gazetecilerin
sordukları soruları da cevaplandırdıktan sonra Basın toplantısı iyi
bir şekilde sona erdi.
Bundan sonra da ÇNAEM'deki sorumlu arkadaşlarımı bir kere daha
topladım son durumu beraberce tekrar gözden geçirdim; ve teyakkuz
durumu çerçevesi içinde yapılacak hazırlıklar hakkındaki son
tâlimatlarımı verdim. Gece uçağıyla da Ankara'ya döndüm.
TAEK'in Radyasyon Sağlığı ve Güvenliği Dairesi (RGD), Karanfil
Sokağı'n-daki TAEK Başkanlığı'nın bulunduğu binâda değil, Alaçam
Sokağı'ndaki binâmızda idi. Bu binânın son iki katında ise TAEK
Başkanı'nın ve Başkan Yardımcıları'nın lojmanları ile Kurum'un
misafirhânesi bulunmaktaydı. O gece geç vakit lojmana geldiğimde
altımdaki katta RGD Başkanlık bürolarının ışıkları yanmaktaydı. RGD
Başkanı Özer Özerden ve yakın mesâî arkadaşları TAEK'e erişen son
bilgilerin ışığı altında durumu tartışmak üzere beni bekliyorlardı.
Lojmana uğrayıp eşime o gece alt katta çok işimiz olduğunu ve bizi
çaysız bırakmamasını ricâ ettikten sonra hemen RGD'ye indim.
İlk Önlemlerimiz
Haberler iyi idi. Gelmiş olan meteoroloji raporlarından 25
Nisan'dan i'tibâren güney-doğudan kuzey-batıya doğru sürekli esen
rüzgârların Türkiye'yi, Avrupa'nın yemiş olduğu gibi, berbat bir
radyasyon vurgunu yemekten kurtarmış olduğu anlaşılıyordu. Bu
rüzgârlar Çernobil'den çıkan radyasyon yüklü zerrecikleri önlerine
katarak Polonya ve Baltık ülkeleri üzerinden İskandinavya'ya doğru
sürüklemişlerdi. Bu arada merkezî Avrupa üzerindeki meteorolojik
pertürbasyonlar da bu radyoaktif zerreciklerin önemli bir bölümünün
Romanya, Çekoslovakya, Avusturya, Macaristan, İsviçre, Almanya ve
Danimarka üzerine serpilmelerine sebep olmuştu. Ancak Meteoroloji,
rüzgârların yönünün değişmekte olduğunu bildirmekteydi. Bu verileri
göz önünde tutarak yaptığımız ekstrapolâsyonlar ve tahmînler
Türkiye'nin radyasyondan kurtulamayacağını göstermekteydi. Fakat
bunun: 1) ne zaman, 2) nerede ve 3) ne vüs'atte olacağını o gece
kestirmek imkânsızdı.
Bunun ne zaman ve nerede vuku bulacağını, ancak, önümüzdeki
günlerde meteorolojik verileri sürekli olarak izlemek sûretiyle
tahmîn etmek mümkündü. Ama, bu takdîrde dahi, radyasyon bulutunun
doğuracağı radyoaktif kirlenmenin büyüklüğünü tahmîn etmek aslâ
mümkün değildi. Ve bu ancak, radyasyon bulutunun etkisi altında kalan
bölgede ya da bölgelerde ciddî, sürekli ve yoğun bir monitoring (yâni
radyasyon düzeyi ölçümleri) sonucu anlaşılabilecekti.
Bununla beraber Avrupa ülkelerinden gelen haberler, meselâ
Uluslararası Atom Enerisi Ajansı gibi kuruluşların nükleer tehlike
durumlarının büyüklüğüne göre önerdikleri "halkın sığınaklara
girmesi" ya da "halkın evlerden dışarı çıkmaması" gibi önlemlere
başvurulmasına gerek duyulmamış olduğunu göstermekteydi. Bu da,
Avrupa ülkelerinin mâruz kaldıkları tehlikenin büyüklüğünün üst
sınırı hakkında bizlere bir fikir ve dolayısıyla da nısbî bir
ferahlık veriyordu.
O akşam elimizdeki meteorolojik verilerin ilk
değerlendirilmesine göre ilk ağızda radyasyona mâruz kalacak kritik
bölgelerin Trakya ve Doğu Karadeniz olacağı ortaya çıkıyordu. Buna
binâen Doğu Karadeniz'e bir ve Trakya'ya da dört adet gezici
radyasyon ölçüm biriminin sevkine karar verdik. Basra Körfezi
üzerinde kararlı bir yüksek basınç sisteminin de oluşmuş olduğunu göz
önünde tutarak buradan Anadolu'ya doğru esecek olan rüzgârların
Sinop-Anamur hattının doğusunda kalan bölgeyi etki altına
alacaklarını ve hava kütlelerini kuzey-batı yönüne sürükleyeceklerini
tahmîn ettik.
Bu, TAEK'e, elindeki mahdûd sayıdaki hassas radyasyon ölçüm
sistemlerini kritik bölgelere gönül rahatlığıyla kaydırma imkânını ve
söz konusu hattın doğusundaki bölgeyi de Silâhlı Kuvvetler'imizin
radyakmetreleri aracılığıyla kontrol altında tutma rahatlığını
bahşetmekteydi. Bununla birlikte Doğu Karadeniz bölgesinde gezgin bir
ekibimizin sürekli görev yapmasının isâbetli olacağına, ayrıca bir
başka ekibin de Batı Karadeniz bölgesinde Akçakoca'daki Maden Tetkik
Arama Enstitüsü'nün (MTA'nın) dinlenme tesislerini merkez kabûl
ederek bu bölgede radyasyon izleme ve kayıt görevi (monitoring)
yapmasına karar verdik.
Kezâ tahmînlerimiz doğru çıkar da önce Edirne ve civârı sonra
da Doğu Karadeniz bölgesi radyasyona mâruz kalırsa Doğu Karadeniz
bölgesindeki radyasyonun şiddetinin daha düşük olacağını da tahmîn
ettik. Bütün bu müzâkerelerimiz esnâsında eşim de bizlere büyük
çaydanlıkla iki kere çay servisi yapmıştı. Sabahın 04.00'ünde, saat
09.00'da tekrar toplanmak üzere ayrıldık.
1 Mayıs 1986 Perşembe günü öğleye kadar toplanan bilgilerin
değerlendirilmesi, bize, ilk radyasyon vurgununu yiyecek olan yörenin
Edirne ve civârı olması ihtimâlinin çok yüksek olduğunu telkin etti.
Bunun üzerine hiç beklemeksizin ÇNAEM'e telefon ederek:
• En geç o günün akşamına kadar, bir tânesi hâriç olmak üzere, bütün
gezici radyasyon ölçüm ekiplerinin Edirne'ye gönderilip orada
merkezlendirilmele-ri,
• Ekiplerin gecelemeleri için, Edirne'de misafirhâneleri bulunan
Devlet Kuru-luşları'yla temâsa geçilmesi,
• Edirne'ye varan ekiplerin derhâl civâra dağılarak havadaki
radyasyonun değişimlerini sürekli ölçüp kaydetmeğe başlamaları,
• Ölçüm sonuçlarının belli aralıklarla Radyasyon Sağlığı ve Güvenliği
Dairesi Başkanlığına bildirilmesi,
• Radyasyon düzeyinde anormal bir artış gözlendiğinde ise durumun
derhâl RGD'ye ya da bizzat bana bildirilmesi,
• Ot, süt, su, toprak numunelerinin nükleer spektroskopik tetkik için
her gün bir kurye ile Çekmece Nükleer Araştırma ve Eğitim Merkezi'ne
gönderilmesi,
• ÇNAEM'de: 1) Sağlık Fiziği, 2) Radyobiyoloji ve 3) Tahrîbatsız
Muayene lâboratuvarlarındaki ölçüm sistemlerinin bu numunelerin
tetkiki için hazırlanması,
• Son gezici radyasyon ölçüm ekibinin de hemen Sinop-Anamur hattının
batısındaki bölgeyi radyasyon düzeyi açısından sür'atle taramak üzere
yola çıkartılması, ve
• İstanbul'da şehir suyunda radyoaktiflik bulunup bulunmadığının her
gün tetkik edilmesi ve Terkos Gölü'nden alınacak numunelerin de
incelenmesi
tâlimatlarını verdim.
Ertesi günü Akçakoca'dan gelen radyasyon ölçüm verileri bu
civârda havadaki radyasyonun yavaş fakat sürekli artmakta olduğunu ve
hattâ Karasu mevkiinde havadaki radyasyonun 150 mikroröntgen/saat
düzeyine erişmiş olduğunu göstermekteydi. Bu, o yöre için doğal
radyasyon düzeyinin 20 katı fazla olmasına rağmen sağlık açısından
hiç de tehlikeli bir düzey değildi. İstanbul'da da havadaki radyasyon
30 mikroröntgen/saat düzeyinde seyrediyordu. Ankara'da ise çok
belirgin bir artış gözlenmiyordu.
TAEK'in Güvencesi
Türkiye Atom Enerjisi Kurumu'nun, o sıralarda, 600 kişi
civârında bir personeli vardı. Ancak, bunların yalnızca onda biri
kadarı sağlık ve radyasyon fiziği konularında uzmanlaşmış ve
dolayısıyla da radyasyon ölçüm verilerini değerlendirmek ve
yorumlamak bilgisine, yeteneğine, sorumluluğuna ve yetkisine sâhip
kimselerdi. Küri, röntgen, röntgen/saat, rad, rem, gray, sievert,
bekörel gibi farklı radyasyon birimlerinin anlamlarını: 1) hâtasız
olarak tefrik edebilen, 2) gözlerinin önünde doğal olarak
somutlaştırabilen, 3) birimlerin alt ve üst katlarının büyüklük
mertebelerinin nelere delâlet ettiğini bilen, ayrıca da 4) çeşitli
radyasyon düzeylerinin değerlendirilmesini yapabilecek yegâne
kimseler işte bu 60 kişi kadar olan gruptu.
Bunlardan da yalnızca 10 ilâ 12 kadarı radyasyondan korunma
konusunda uzmandı. Radyasyon korunması üniversitelerimizin o günkü
yüksek lisans ve doktora programlarında yer almayan özel bir uzmanlık
dalıdır. Dolayısıyla o günlerde radyasyon düzeylerinin sağlık
açısından bilimsel değerlendirmesini yapabilecek bilgi ve deneyim
düzeyindeki bütün elemanlar yalnızca ve yalnızca Türkiye Atom
Enerjisi Kurumu'nda istihdâm edilmekteydiler. Bu elemanlarımızın
önemli bir bölümü çeşitli vesiylelerle TAEK tarafından yabancı
ülkelere gönderilmiş, orada yetiştirilmişti. Hemen hepsi de iyi
derecede İngilizce biliyor ve meslek aşkıyla, radyasyon konusundaki
literatürü yakından izliyorlardı; en azından da Uluslararası
Radyasyondan Korunma Komitesi'nin (ICRP'nin), Uluslararası Atom
Enerjisi Ajansı'nın (IAEA'nın), OECD Nükleer Enerji Ajansı'nın, Dünyâ
Sağlık Örgütü'nün (WHO'nun), Dünyâ Çalışma Örgütü'nün (ILO'nun) ve
çeşitli ülkelerin radyasyondan korunma konusunudaki: 1)
felsefelerini, 2) mevzuatlarını, 3) normlarını, 4) yayınlarını ve 5)
tebliğlerini su gibi biliyorlardı. Bu bakımdan hepsi de bu kritik
durum karşısında TAEK'in yegâne güvencesini oluşturuyordu.
TAEK içinde aldığım önlemler arasında, radyasyon düzeylerinin
avâma açıklanmaması ilkeme uygun olarak, bu grubun radyasyon verileri
konusunda fevkalâde ketum davranmaları ve radyasyon düzeyi
rakkamlarını grubun dışındaki herhangi bir kimseye kesinlikle intikâl
ettirmemeleri de yer alıyordu. Bu müstesnâ grup, gerçekten de,
Türkiye Çernobil krizini atlatıncaya kadar hem bu tâlimata inançla
riâyet etti ve hem de sözlerle târifi mümkün olmayan hârikulâde bir
bilinç ve özveriyle görevlerini kusursuz ifâ etti. Türkiye'nin
Çernobil Çilesinin, Basın'ın belirli bir kesiminde koparılan bütün
önyargılı şamataya rağmen, milletimiz için zararsız atlatılmış
olmasının bütün şerefi, öncelikle, her türlü övgüye lâyık olan bu
müstesnâ gruba aittir.
Türkiye Atom Enerjisi Kurumu artık, Türkiye'yi kuzey Trakya'dan
vuracağı 1 Mayıs 1986 gecesinden i'tibâren kesinleşmiş olan radyasyon
bulutunun kapımızı çalacağı kritik ânı gergin ama bilinçli olarak
beklemekteydi.
II. BÖLÜM KRİTİK GÜNLER (3-7 Mayıs 1986)
İlk Radyasyon Vurgunu: Edirne
Gezici radyasyon ölçüm ekiplerimizin ölçtükleri radyasyon
düzeylerine ait rakkamlar bir sağnak misâli Radyasyon Sağlığı ve
Güvenliği Dairesine (RGD'ye) yağmağa başlamıştı. Görünüşe göre:
Karadeniz Ereğlisi, Akçakoca, Adapazarı, İzmit ve Keşan'ı birleştiren
eğriyi Yunan hududuna ulaştırıp Yunan ve Bulgar hudutlarını izleyerek
İğneada'ya gelindiğinde buradan da Karadeniz kıyısı boyunca tekrar
Karadeniz Ereğlisi'ne dönüldüğü zaman elde edilen kapalı eğri içinde
kalan bölgede havadaki radyasyon düzeyi yavaş fakat sürekli bir
biçimde artmaktaydı. Daha henüz endîşeyi gerektiren tehlikeli bir
durum yoktu. Fakat bütün veriler yaklaşan bir radyasyon bulutunun
ilerlemekte olan cephesinin bu bölgeyi etkilemiş olduğunun deliliydi.
Bu durum, açıkça, radyasyon bulutunun yoğun düzeyde radyasyon taşıyan
asıl nüvesinin etkisini göstermesine artık pek az bir zaman kalmış
olduğuna işâret etmekteydi.
Bunun üzerine, 3-4 Mayıs gecesi benimle birlikte bir ekibin
RGD'de nöbet tutmasına karar verdim. RGD'nin iki telefonu ile benim
lojmanıma bağlı iki telefon gezici radyasyon ölçüm ekiplerimizden
gelen rakkamların ve tamamlayıcı bilgilerin alınmasına tahsîs
edilmişti. Gelen bilgiler ânında kaydedilip değerlendiriliyordu. O
gece RGD'de Daire Başkanı Özer Özerden ile radyasyon fizikçileri
Necip Aktaş, Fuat Gözbebek ve Ahmet Cangüzel Taner nöbet
tutacaklardı.
Saat 20.35'de lojmandaki özel telefonum çaldı. ÇNAEM Sağlık
Fiziği Bölümü fizikçilerinden Ömer Yüce Edirne'den telefon ediyordu.
Saat 20.20'de başlamış olan ve gökgürültülü sağnak şeklinde yağan,
bir ara da doluya çeviren bir yağmur sonucu radyasyon düzeyinde ânî
ve hatırı sayılır bir yükselme gözlenmişti. Gezici ekibin Edirne
içinde son 15 dakika içinde yaptığı ölçümler de şehirde radyasyon
düzeyinin her yerde artmış olduğunu göstermekteydi. İşte beklenen ân
gelmiş, radyasyon bulutu tahmîn ettiğimiz ve beklediğimiz gibi
Edirne'yi vurmuştu.
Şimdi önümüzde âcilen tesbit edilmesi gereken iki husûs vardı:
1) Radyasyon bulutu ne büyüklükteki bir bölgeyi etkilemişti? 2) Bu
bölgede her önemli noktada (artık yalnızca havadaki değil) yerdeki
radyasyon düzeyi ne kadardı?
Ömer Yüce'ye: 1) bütün ekiplerimizin sabaha kadar Edirne ve
civârında radyasyondan etkilenmiş olan yerleşme yerlerini ve meraları
tesbit etmeleri, 2) bölgenin radyasyon haritasının çıkarılması için
hem ölçüm yapılması ve hem de toprak, su, ot ve süt numûnelerinin
toplanarak tahlîl edilmek üzere her gün muntazaman Çekmece Nükleer
Araştırma ve Eğitim Merkezi'ne ulaştırılması, 3) ölçüm sonuçlarının
her saat başı elimizin altındaki 4 telefondan biri aracılığıyla bize
bildirilmesi tâlimatlarını verdim. Ve hemen lojmanımdan bir kat
aşağıdaki RGD'ye inerek durumu arkadaşlarıma intikâl ettirdim.
Beşimiz de fevkalâde gergindik. Ağzımızı bıçak açmıyordu.
Her durumda neşesi, esprili fıkra anlatması ve kahkahalarıyla
meşhûr olan Ahmet Cangüzel Taner'in dahi tebessüm edecek hâli
kalmamıştı. Bundan sonra daha ayrıntılı radyasyon ölçüm verilerinin
telefonla bize ulaşmasına kadar geçen ilk saat hepimize sanki asırlar
kadar uzun geldi.
Edirne'den saat 22.00'ye kadar gelen bilgiler şehrin
civârındaki köylerin bir kısmında da yaygın bir radyoaktif
kontaminasyon olduğunu gösteriyordu. Fakat bu konuda tam ve kesin bir
kanaat sâhibi olabilmek için, bir yandan, arâzide ölçüm yapan
elemanlarımızın Edirne ve civârının radyoaktif kontaminasyon
haritasını çıkarmaları gerekiyordu. Öte yandan da düzenli ve sürekli
bir biçimde toplanacak olan toprak, su, ot ve süt numûnelerinin
analiz edilmesi lâzımdı. Bütün bu verilere dayanarak radyasyon
bulutunun bölgedeki bir kişiye ortalama ne kadarlık bir radyasyon
dozu yüklemiş olduğunu hesaplamak mümkün olabilecekti.
Fakat her şeyden önce de: 1) durumun Hükûmet'e bildirilmesi, 2)
bölge halkına kişisel olarak almaları gereken önlemlerin açıklanması
ve 3) Edirne Vâliliği'nin de durumdan haberdâr edilerek bu felâket
karşısındaki sorumluluk ve mükellefiyetler ile izlenecek strateji
hakkında bilgi verilmesi elzemdi.
RGD Başkanı Özer Özerden ve arkadaşları durumu açıklayan ve
bölge halkının kişisel olarak izlemeleri gereken önlemleri içeren
resmî bildirinin metnini hazırlarken ben de telefonla Başbakan'a
erişmeğe çalıştım. Başbakan'a durum hakkında bilgi verdim. Önce radyo
ve televizyon aracılığıyla bölge halkını uyaracağımızı ve sonra da
Vilâyet açısından alınması gerekli bazı önlemler konusunda Edirne
Vâlisi ile temâs kuracağımı bildirdim. Kendisi beni dikkatle ve
soğukkanlılıkla dinledi. Tehlikenin boyutunu sordu. Bunun kesin
cevabını, bölgedeki kontaminasyon düzeyleri ve haritası
belirlendikten sonra yapacağımız hesaplar sonunda, yâni 3-4 gün sonra
verebileceğimizi, ancak ilk ölçümlerde ortaya çıkan radyasyon
düzeylerinin, bizi endîşelendirmesine rağmen, şimdilik hayatî bir
tehlikenin var olduğuna delâlet etmediklerini ifâde ettim. Başbakan
verilen bilgiler için teşekkür etti ve sâdece: "Ahmed bey, yetkili
sizsiniz" demekle yetindi. Bu konuşma gerginliğimi azaltmıştı.
Arkadaşlarım da Başbakan ile olan konuşmamın cereyân tarzından memnûn
olmuşlardı.
Türkiye Radyo Televizyon Kurumu'nu arayarak resmî bildirimizi
intikâl ettirdim. Bunun gerek bu akşam gerekse ertesi günkü radyo ve
televizyon haber bültenlerinde okunmasını ricâ ettim. Aynı bildiri
Anadolu Ajansı'na da intikâl ettirildi.
Bildiride Çernobil kazâsı sonucu oluşan radyasyon bulutunun
Edirne ve civâ-rını etkisi altına almış olduğunun tesbit edilmiş
olduğu, paniğe kapılmak için tehlikeli bir durumun mevcûd olmamakla
birlikte ikinci bir bildirimize kadar bazı husûslara dikkat edilmesi
gerektiği ifâde edildikten sonra:
• Mümkün olduğu kadar yağmur altında kalınmaması,
• Ş u ya da bu şekilde çamurlanan ayakkabı ve elbiselerin
çamurlarının oğuşturularak ya da durgun su içinde yıkanarak değil de
sürekli akan bir suyun altına tutularak giderilmesi,
• Sebze ve meyvaların akan su altında uzun süre yıkandıktan sonra
yenilmesi ve
• Büyük baş hayvanların otlatılmayıp ahırlarda karantina altında
tutulması ve yem olarak saman ya da sunî yem ile beslenmeleri
gerektiği tavsiye ediliyordu.
Bundan sonra Özel Kalem Müdürüm Yüksel Erdil'i arayarak durumdan
kendisini haberdâr ettim. Benim herhâlde birkaç gün Başkanlık
makamına gelemeyeceğimi; rutin işler ve sair imzâlar için Yardımcım
Prof. Dr. Hasbi Yavuz'un yetkili olduğunu; beni arayacak olanların
isim ve telefon numaralarını eksiksiz ve mutlaka kaydedip her akşam
bana intikâl ettirmesini; arayanları muhakkak ama ancak akşamları
arayabileceğimi; elimizin altındaki dört telefonun da gezici
radyasyon ekiplerinden gelecek olan bilgi ve radyasyon ölçüm
sonuçları için açık tutulması gerektiğinden, beni yalnızca fevkalâde
hayatî işler için telefonla arayabileceğini kendisine bildirdim.
Edirne Vâlisini Harekete Geçiriyoruz
Saat 23.00'ü bulmuştu. Bundan sonra RGD'nin telefonundan
Edirne Vâlisi Enver Hızlan beyi aradım. Kendimi takdîm ettim ve
durumu izah ettim. Resmî bildirimizi okudum. Bu bildiriyi son radyo
ve TV haberlerinde izlemesini, bildirinin jandarma mârifetiyle Edirne
köylerine hemen ulaştırılmasını, özellikle de köylünün büyükbaş
hayvanlara radyasyonlu ot vermemesinin mutlaka temin edilmesini,
bölgedeki Türkiye Atom Enerjisi Kurumu'nun ekiplerine yardımcı
olunmasını, benimle sürekli temâsta bulunulmasını istirhâm ettim.
Vâli'nin reaksiyonu önce olumsuz oldu. Kendisine bir telefon
şakası yapılıyormuş gibi geldi. Beni tanımadığını, resmî bir yazı
olmadan harekete geçemeyeceğini söyledi. Kendisine Başbakan'ın
durumdan haberdar olduğunu, şu anda kendisine TAEK Radyasyon Sağlığı
ve Güvenliği Dairesi'nden ve Daire Başkanı dâhil 4 kişinin huzurunda
telefon ettiğimi, ancak Daire'de teleks olmadığı için Vâliliğe
teleksle ancak sabahleyin bir resmî yazı gönderebileceğimi, ayrıca
bunu posta ile göndereceğim imzâlı ve antetli bir başka resmî yazıyla
da te'yid edeceğimi, durumun vahim sonuçlara yol açmadan lûtfen hemen
harekete geçmesinin fevkalâde isâbetli olacağını, TAEK'in görevinin
şüphesiz ki Edirne Vâliliği'ni uyarmaktan öteye gidemeyeceğini, bu
görevin de kendisine durumun vehâmeti vurgulanarak şu anda ifâ
edilmekte olduğunu, gerisinin Vâliliğin takdîrine kalmış olduğunu,
bunun bir şaka olmadığı husû-sunda emin olması için lûtfen radyo ve
televizyonda akşamın son haber bültenlerini izlemesini ve Devlet Su
İşleri Misafirhanesi'ne telefon edip haber bırakarak orada kalmakta
olan ekiplerimizin kendisiyle temâsa geçmesi için tâlimat
bırakmasının da isâbetli olacağım kendisine arz ettim. Ayrıca da
kendisine telefon ve teleks numaralarımızı da bildirdim. Aslında
Vâli'nin ilk davranışı, tehlike durumu plânlarında öngörülen "tehlike
haberinin doğruluğunu te'yid etme ilkesi" doğrultusundaydı.
Fakat bu konuşmam üzerine Vâli: ""Müsterih olunuz, sayın Hocam.
Durumu anladım. Hemen harekete geçiyorum. Sizi mutlaka arayacağım."
dedi. Gerçekten de bu konuşmamızdan sonra Enver Hızlan hârikulade bir
sorumluluk örneği göstermiş ve TAEK ile çok sıkı bir işbirliği
yaparak Edirne ve civârının bu felâketi, Allah'a şükürler olsun,
olabildiğince az zararla atlatmasına her türlü takdîrin ötesinde
katkıda bulunmuştur. Bu sebeplerden ötürü Enver Hızlan TAEK
câmiasında daimâ hörmet ve muhabbetle anılan bir zât olmuştur.
O gece 23.30 sularında TAEK'in resmî bildirisi hem radyodan,
hem de televizyondan yayınlandı. Sabaha karşı 02.30 sularında da
Edirne Vâlisi beni telefonla arayarak Edirne'nin her köyüne Vâlilik
ve jandarma mârifetiyle TAEK'in resmî bildirisinin ulaştırılmış ve
büyükbaş hayvanların dışarıda otlatılmaması husûsunda da önlemlerin
alınmış olduğunu bildirdi.
Bunun üzerine hepimiz nisbeten rahat bir nefes aldık. Hepimize,
bir ân, sanki operasyonun zor olan bölümü bitmiş de sıra yalnızca
rutin ölçümlere ve değerlendirmelere kaldı gibi geldi. Nitekim:
• İlk ağızda alınabilecek bütün tedbirleri almış,
• Görevlendirmeleri yapmış,
• Sorumluluk ve yetkileri dağıtmış,
• Başbakan'a ve Edirne Vâliliği'ne haber verip Vâlilik makamının
kendi yetkisindeki tedbirleri almasını sağlamış,
• Kamuoyunu TRT aracılığıyla bilgilendirmiş ve
• Felâket bölgesindeki vatandaşların riâyet etmeleri gerekli
önlemleri ilân etmiş
bulunuyorduk.
Gerginliğimiz yerini nisbî bir iyimserliğe bırakmıştı. İşte
ancak o zaman boğazımızın kurumuş olduğunun ve yaklaşık on saattir
çay ya da kahve içmediğimizin farkına vardık. Arkadaşlar çay
demlediler. Bu, bizim tatlı bir sohbete dalmamıza vesiyle teşkil
etti. Bu sohbet hemen hemen her saatte bir Edirne'den telefonla gelen
radyasyon ölçüm sonuçlarıyla bölünmekteydi. Sabah şafak sökerken
elimizdeki bilgilere dayanarak beşimiz bir ilk durum değerlendirmesi
yaptık. Olayın boyutları hakkında kesin bir bilgi edinmek için vaktin
henüz erken olduğu ortaya çıktı. Önümüzdeki günlerde alınması gerekli
tamamlayıcı önlemler ve görevlendirmeler husûsunda fikir teatisinde
bulunduk. Ama 4 Mayıs günü böyle bir nisbî iyimserliğe kapılmada
biraz acele etmiş olduğumuzu dramatik bir şekilde idrâk edecektik.
Kapıkule-Edirne Yolundaki Büyük Kontaminasyon
Gündüzün Edirne'den gelen bir telefon Kapıkule-Edirne yolunun
2,5 km uzunluğundaki bir kısmının derhâl âcil tedbir alınmasını
gerektirecek kadar radyoaktif kontaminasyona mâruz kalmış olduğunu
bildiriyordu. Burada ölçülen maksimum 16 mR/saat (miliröntgen/saat)
lik radyasyon düzeyi "Türkiye'nin Çernobil Çilesi" süresince TAEK'in
karşılaşmış ve ölçmüş olduğu en yüksek ve en endîşe verici radyasyon
düzeyi olarak kalacaktır. Bu, o sıralarda İstanbul'da havadaki
radyasyon düzeyinin tam 1000 misli idi.
Hemen ÇNAEM Sağlık Fiziği Bölümü Başkanı (rahmetli) Dr.
Selâhattin Göksel'i arayıp durumu bildirdim. ÇNAEM "Dekontaminasyon
Birimi"nin, yâni radyoaktivite bulaşmış bir yeri radyoaktivitesinden
temizlemek husûsunda uzmanlaşmış özel ekipin hemen yola çıkarılmasını
ricâ ettim. Ayrıca:
1) Trakya'dan toplanarak ÇNAEM'e getirilecek numûnelerin analiz
sonuçlarının da ânında RGD'ye ulaştırılması,
2) Ellerindeki son gezici radyasyon ölçüm biriminin de Sinop-Anamur
hattının batısında ve İzmit-Ankara hattının güneyinde kalan bölgeyi
tarayıp Çanakkale yoluyla Edirne'deki diğer ekiplere katılması,
3) Edirne'deki gezici radyasyon ölçüm birimlerimizden birinin de
Trakya'nın geri kalan kısımlarını taramak üzere görevlendirilmesi
tâlimatlarını verdim.
Edirne'ye hemen hareket eden ÇNAEM Dekontaminasyon Birimi
Kapıkule-Edirne yolunun kontamine olmuş olan 2,5 km'lik kısmını
Vâliliğin görevlendirdiği İtfaiye'nin de yardımıyla ve epeyi uzun bir
çalışmadan sonra tamâmen dekontamine etmeyi (yâni radyoaktif
bulaşıklılığını gidermeyi) başardı. Biriken yüksek radyasyonlu
çamurlar ise varillere doldurularak ÇNAEM'e getirildi; hazırlanan
özel bir derin bir çukura gömülerek emniyet altına alındı.
Sütteki Radyoaktivite ve Alınan Önlemler
Ertesi günü akşamına doğru ÇNAEM'den ilk numûnelerin analiz
sonuçları sökün etmeğe başladı. Buna göre Edirne'nin civârının aynı
düzeyde etkilenmemiş olduğu, bazı yerlerin hiç radyasyon almamış,
bazılarının ise farklı düzeylerde radyasyona mâruz kalmış oldukları
anlaşılmaktaydı. İlk belirlemelere göre yere inen radyoaktif serpinti
içinde I-131 radyoizotopu yoğunluktaydı. Süt numûnelerinde önceleri
litrede birkaç yüz beköreli (Bq) geçmeyen aktiviteler ölçüldü. Bunu
izleyen günlerde ise bu aktivite arttı. Yasağa rağmen bazı meralarda
gene de otlatılmış olan hayvanların sütünde 1000 Bq/lt, ve hattâ
nâdiren de olsa bundan daha yüksek aktiviteler gözlendi. Yalnız bu
rakkamlar en uç rakkamlardı. Daha sonra, Edirne ve civârındaki
sütlerde ilk aydaki ortalama aktivite 400 Bq/lt civârında bir
kararlılık arz edecekti. Ancak bu ilk günlerde elimizde yeteri kadar
ölçüm sonucu bulunmadığından süt tüketimi konusunda, muhakkak, önlem
alıcı bir müdâhele gerekli görülüyordu.
Önce ÇNAEM Müdürüne telefon ederek her gün İstanbul
piyasasından her marka sütten birer şişe veyâ kutu alınıp sürekli
analiz edilmesini ve sonuçların günü gününe RGD'ye bildirilmesi
tâlimatını verdim. Ayrıca RGD bünyesinde yaptığım müşâvere ve
müzâkereler sonunda da: 1) süte yapılacak müdâhalenin yalnızca
Edirne'nin, sütleri yüksek aktivite gösteren bir kaç köyüne münhasır
kalmasının; 2) buralarda üretilen sütlerin, Avrupa'da olduğu gibi
panik içinde ve bilinçsizce imhâ edilecek yerde, satın alınıp bir
mandırada toplanarak bunlardan peynir yapılmasının sütleri hebâ
etmemek yönünden isâbetli önlemler olacağı husûsunda kanaat birliği
hâsıl oldu. Zira I-131, peynirin olgunlaşma süresi olan 3-4 ay
zarfında radyoaktif bozunum yoluyla yok olacağı için piyasaya sürülen
peynirler de artık hemen hemen hiç I-131 ihtivâ etmeyeceklerdi. Hemen
Edirne Vâlisi ile temâs kurarak durumu kendisine izah ettim.
Nitekim bu sütler halka intikâl etmeden satın alma yoluyla
toplattırılarak peynir yapıldı. 4 ay sonra piyasaya sürülmelerinden
önce analizleri yapıldı. I-131 ihtivâ etmedikleri, buna karşılık kilo
başına en çok 42 Bq kadar Cs-134 ve Cs-137 ihtivâ ettikleri, bunun
ise radyasyon sağlığı açısından hiçbir sakıncası olmadığı anlaşıldı.
Arkadaşlar bu bilinçli kararın Türk ekonomisine, o günün parasıyla,
yaklaşık bir milyon dolar karşılığı 600 milyon TL'lik bir katkı
sağlanmış olduğunu hesapladılar.
İstanbul'da şehir suyunun ve barajlardan alınan numûnelerin
analizleri suların kontamine olmamış olduğunu gösteriyordu. Bu da
bizi çok rahatlatmıştı. Ayrıca İstanbul'da satılan sütlerde de
müsaade edilen düzeyin üzerinde bir radyasyon olmadığı anlaşılmıştı.
ÇNAEM Müdürlüğüne verdiğim tâlimat doğrultusunda 5 Mayıs'tan
i'tibâren de her hafta Boğaziçi'ndeki ve Karadeniz'deki balık
türlerinin ve midyelerin radyasyonlu olup olmadıkları tahlîl edilmeye
başlanmıştı. Ağustos 1986'ya kadar sürdürülen bu analizler gerek
balıkların gerekse midyelerin tüketiminde hiçbir sakınca olmadığını
ortaya koyacak ve sürekli te'yid edecekti.
Ölçüm Sonuçlarının Değerlendirilmesi. Ferahlıyoruz!
RGD'ye Edirne'den, ÇNAEM'den, Akçakoca'dan, Batı Anadolu'yu
tarayan gezici radyasyon ölçüm biriminden rakkamlar ve bilgiler
geceli gündüzlü yağıyordu. Geceleri ben de dâhil 5 kişi ve gündüzleri
ise, diğer rutin görevleri yanında, o günlerde yaklaşık 20 kişiden
oluşan bütün RGD personeli sırf bu verilerin kaydı,
sınıflandırılması, haritalara işlenmesi ve değerlendirilmesi işiyle
uğraşıyordu. Bazı geceler nöbete kalanların bazılarına biraz
dinlenmeleri için izin veriyorduk. Evlerinde birkaç saat uyuyan bu
fedâkâr çocuklar bize sabaha karşı gene katılıyorlardı. Nöbetin
gediklisi RGD Başkanı Özer Özerden ile bendim. Özer'in saçı sakalı
birbirine karışmıştı. Birkaç günde iki kilo vermişti. Diğer
çocukların ise yüzleri belirgin bir şekilde süzülmüştü.
Ben her akşam lojmanımdaki çalışma odama 3-4 saat kadar
çekilerek, Özel Kalem Müdürü'mün akşamları bana bildirdiği, gündüzün
beni aramış olan gazetecilere ve haber ajanslarına telefon ederek
sordukları sorulara cevap veriyor, sonra da aşağı kata inerek
RGD'dekilere katılıyordum.
Bu durum bu minvâl üzerine 7 Mayıs'a kadar devam etti. 3-7
Mayıs arasında ne ben ne de RGD Başkanı Özer Özerden uyumak fırsatı
bulmuştuk. Artık ayakta bile zor durmaktaydık. Diğerlerimiz her ne
kadar, arada bir, kaçamak birkaç saat uyumuş iseler de bunların
toplamı da kişi başına herhalde 8-10 saati geçmiyordu. Ama 7 Mayıs
günü, yâni radyasyon bulutunun Edirne ve civârını vurduğu günden 3,5
gün gibi kısa bir zaman süresinin sonunda, çizdiğimiz programa ve
stratejiye uygun olarak toplanmış olan verilerin, duruma iyice hâkim
olabilmek ve nihaî değerlendirmeyi yapabilmek üzere, yeterli ve
yeterince ayrıntılı olduğuna karar verdik.
Buna göre, Çernobil kazâsının yakın sonucu olarak Türkiye'yi 30
Nisan 1986'dan i'tibâren etkisi altına almış olan radyasyonla ilgili
7 Mayıs'a kadar yapılmış olan ölçüm ve analizlerin ışığı altında,
durum değerlendirmesinden şu sonuçlar çıkmaktaydı:
1) Radyasyon bulutunun periferik cephesi Türkiye'nin Karadeniz
Ereğlisi, Akçakoca, Adapazarı, İzmit ve Keşan'ı birleştiren ve oradan
da Bulgar hududunu izleyerek İğneada'ya gelen ve İğneada'dan da
Karadeniz kıyısını tâkiben Karadeniz Ereğlisi'nde kapanan kapalı
eğrinin içinde kalan bölgeyi 30 Ni-san'dan i'tibâren etkisi altına
almağa başlamıştı.
2) Bulutun yoğun radyasyon yüklü asıl çekirdeğini oluşturan
radyoaktif zerreler 3 Mayıs günü Bulgaristan üzerinden gelen ve
atmosferin yüksek tabakalarında yoğunlaştıktan sonra yere
gökgürültülü sağnak ve dolu şeklinde düşen bir yağışla Edirne ve
çevresine inmişti.
3) Radyoaktif zerrelerin yere inişi homogen (yâni her yerde aynı
mikdarda) olmamıştı. Edirne ve civârında her yer aynı düzeyde
radyasyon almamıştı. Hiç radyasyon almayan yerler de vardı. Bütün
Trakya göz önüne alındığında Edirne ve civârından başka, yalnızca
Büyük Çekmece civârında ve bir de Halkalı'da radyasyonun yoğun olduğu
ama meskûn olmayan birkaç yer tesbit edilmişti.
4) Radyasyon, yerleşim yerlerindeki akar sulara ve şehir sularına
etkili olmamıştı. Buna karşılık meraların bir bölümü kontamine olunca
buralarda otla-yan hayvanların sütleri de radyasyonlu olmuştu.
Büyükbaş hayvanların etlerinde de radyasyon tesbit edilmiş ama
koyunlardaki radyasyon inek ve sığır-dakilere göre çok daha az
bulunmuştu. Kümes hayvanlarının etlerinde ve yumurtalarında radyasyon
bulunmamıştı.
5) Bütün Trakya'da ayçiçeği bitkisine radyasyon nüfûz etmemişti. (Ve
dolayısıyla 1986 yılı ayçiçek yağı ürünü tümüyle radyasyonsuz
olmuştur).
6) Sinop-Anamur hattının batısında ve yukarı da sözü edilmiş olan
radyasyon bölgesinin dışında kalan bölgede endîşeyi mûcib olabilecek
hiçbir radyasyon düzeyine rastlanılmamıştı.
7) En yüksek radyasyon Kapıkule-Edirne yolu üzerinde 2,5 km kadar
uzun bir şerit üzerinde tesbit edilmiş ve başarılı bir
dekontaminasyon işlemiyle bu yol tamâmen temizlenmişti. Diğer
yerleşim yerlerinde ve yollarda endîşeyi mûcib olabilecek hiçbir
kontaminasyona rastlanmamıştı.
8) Bölgede en fazla radyasyona mâruz kalan insanın bile, en karamsar
değerlendirmeyle, fazladan yalnızca 50 mRem (milirem)'lik bir
radyasyon dozu yüklenmiş olduğu anlaşılmıştı.
9) Bu hesaplar 15 Mayıs'da, o târihe kadar toplanan bütün veriler göz
önünde bulundurularak, bir kere daha yapılmış ve gene en karamsar
değerlendirmeyle bu bölgede en fazla radyasyona mâruz kalmış bir
kimseye yüklenen fazladan radyasyon dozunun kesinlikle 50 mRem'i ve
tiroide yüklenen dozun ise kesinlikle 75 mRem'i aşamayacağı
bulunmuştur. Guatrın I-131 aracılığıyla yapılan teşhisi için hastaya
40 mikroküri kadar I-131 verilebilmektedir. Böyle bir teşhis için
tiroide yüklenen dozun 70.000 mRem olduğu düşünülecek olursa, Edirne
ve civârındaki ahâli için hesaplanmış olan maksimum tiroid dozunun
70.000 mRem'in ancak binde biri civârında olması hiçbir endîşeye yer
vermemekteydi.
Uluslararası Radyasyondan Korunma Komitesi (ICRP)'nin bir insan
için tesbit ettiği maksimum müsaade edilebilir tüm vücûd dozu yılda 5
Rem yâni 5000 mRem idi. Bundan fazla dozun bir yılda alınması sağlık
açısından rizikolu addedilmekteydi. Ancak Dünya Sağlık Örgütü (WHO)
ile Dünya Çalışma Örgütü (ILO) nükleer tesislerde çalışmayan
sivillerin tehlike zamanlarında değil, normal zamanlarda bu dozun
onda birinden daha fazlasına mâruz kalmamaları için sorumluları
gerekli önlemleri almaya zorlayacak türetilmiş bir norm
geliştirmişlerdi. Bu norma göre nükleer tesisler de çalışmayan
sivillerin tehlike dışı zamanlarda alabilecekleri en yüksek doz
olarak 500 mRem önerilmekteydi.
Doz hesabının sonucu hepimize rahat bir nefes aldırmıştı.
Herkesin yorgun ve bitkin yüzünde bir sevinç vardı. Yorgunluk ve
bitkinliğimizin de kuvvetlendirdiği bu sevinç sarhoşluğu içinde
havamız, sanki, Türkiye'nin Çernobil Çilesi'nin sona ermiş olduğunu
sergiler gibiydi.
Heyhât! Gaflet ki ne gaflet! O anda bütün bu başımıza
gelenlerin Türkiye'nin Çernobil Çilesi'nin yalnızca yumuşak(!) bir
girizgâhı olduğunu, asıl çilenin bundan sonra yurt dışından dost
görünen bir sürü dış düşmanlar ile yurt içinden de bir sürü ön
yargılı câhiller ve hattâ bazı çıkarların peşinden koşanlar
tarafından örülüp Türkiye'nin nasıl bir Çernobil Komplosu ile karşı
karşıya bırakılacağını nasıl tahmîn edebilirdik ki? Evet: "Su uyur,
düşman uyumaz!"
Bu değerlendirme sonucuna dayanarak, dört gün önce Edirne ve
civârına TRT ve Edirne Vâliliği aracılığıyla duyurmuş olduğumuz resmî
bildirimizdeki, büyükbaş hayvanların karantinasına ve radyasyonlu
otla beslenmemelerine ilişkin madde hâriç, bütün tedbirlerin
kaldırılmış olduğuna dair bir ikinci bildiri hazırladık. TRT'ye,
ajanslara ve Edirne Vâliliği'ne intikâl ettirdik. Ayrıca durum
hakkında özet bir raporu da Başbakan'a takdîm ettik. Edirne Vâlisi
ile yaptığım bir telefon konuşmasında bu durumu şifâhen de te'yid
ettim. Bölge halkının Vâliliğin topladığı sütler hâricinde bütün
gıdâları çekinmeden yiyebileceği müjdesini verdim ve Vâliye "Halka
intikal etmiş, etmekte olan ve edecek olan bütün gıdâ maddeleri
radyasyon sağlığı açısından hiç ama hiçbir mahzur teşkil
etmemektedirler" dedim. Bu cümle, o târihten sonra sürekli olarak her
fırsatta ve her yerde inanç ve kararlılıkla tekrarlayacağım bir beyân
ve TAEK'in de taahhüdü olacaktı. Fakat Medya'nın bir bölümü, kendine
has cehâle-ti ve hınzırlığıyla, bu cümleyi deforme ederek, ısrarla,
sanki "Türkiye'de asla radyasyon yoktur" demişim gibi davranacaktı.
RGD'dekilerle birlikte bir yorgunluk kahvesi içtikten sonra
lojmanımdaki çalışma odama çekilip önce ÇNAEM Müdürünü, sonra ÇNAEM
Sağlık Fiziği Bölümü Başkanı (rahmetli) Dr. Selâhattin Göksel'i
arayarak son durumu onlarla da müzâkere ettikten sonra: 1) Trakya'da
iki gezici radyasyon ölçüm ekibi kalmasını ve bunların numûne
toplayıp göndermeğe devam etmelerini, 2) numûnelerin analiz
sonuçlarının günü gününe RGD'ye ulaştırılmasını ve 3) Doğu
Karadeniz'e bir gezici ekip çıkarılması tâlimatlarını verdim. Özel
Kalem müdürümden gelen telefon listesindeki telefonlara da gereken
cevapları verdikten sonra, üç günden beri ailemle birlikte ilk defa o
akşam yemek yiyebildim. Yorgunluk ve uykusuzluktan bitkin
vaziyetteydim. Eşime beni ancak ve ancak ya RGD Başkanı Özer Özerden,
ya ÇNAEM Sağlık Fiziği Bölümü Başkanı Dr. Selâhattin Göksel, ya ÇNAEM
Müdürü ya da Başbakan ararsa uyandırmasını ricâ ederek uykuya
çekildim. O gece tam 13 saat deliksiz bir uyku çekmişim!
* * *
III. BÖLÜM İŞLER KARIŞIYOR (8-26 Mayıs 1986)
Basın'ın Mârifetleri
Bir haftadan beri telefonla görüştüğüm gazeteciler ve daha da
fazlası 8 Ma-yıs'tan i'tibâren beni makamımda tam bir ablukaya
aldılar. Bu arada gazeteler de Avrupa'nın çeşitli ülkelerinde halkın
nasıl bir panik yaşamakta olduğunu ballandıra ballandıra anlatmağa ve
"Türkiye'de neden böyle bir panik yaşanmıyor?" diye âdeta alenen
hayıflanmaya başlamışlardı. Hemen her gün gazetelerde Avrupa'da
radyasyon dolayısıyla itlâf edilen büyükbaş hayvanlardan ve imhâ
edilen süt, sebze ve meyvalardan söz ediliyordu. Gazeteciler belki
sansasyonel bir beyânat kaparız ümidiyle her kapının ipini çekiyor,
en olur olmaz kimselerin saçmalamalarını büyük puntolarla
veriyorlardı. Pıtırak gibi radyasyon uzmanının bittiği bir ortam
oluşmuştu. İlim ahlâkına sâhip ciddî Üniversite hocalarının verdiği
bilimsel ve deontolojiye uyan beyânatlar ise, her ne pahasına olursa
olsun gazetelerde resminin ya da hiç değilse isminin çıkması için
yanıp tutuşan câhil egzibisyonistlerin ve bunların şakşakçısı ve
yorumcusu gazetecilerin şamatası arasında kaybolup gidiyordu.
Gazetelerde yer alan realite dışı ve bilimsellikten uzak bir
sürü iddia ve beyânat Türkiye Atom Enerjisi Kurumu'ndaki radyasyon
uzmanlarını çok rencîde ediyordu. Ancak bu beyânatlardan birinin
ortaya koyduğu mizah birkaç gün elemanlarımızın diline pelesenk
olarak, ne yalan söyliyeyim, onlara biraz moral verdi. Bu, "...
radyasyona karşı herkesin(!) evinde önlem aldığını ..." ilân eden
Milliyet gazetesinde âlim bir doçent kızımızın, Doç Dr. Sema
Tülbentçi'nin geliştirdiği ve herkese tavsiye ettiği bir radyasyon
reçetesi (!) idi. Hanım kızımızın resmiyle birlikte adıgeçen
gazetenin 17.06.1986 târihli nüshasında birinci sayfasında takdîm
edilen bu pratik reçetenin en ilgi çekici tavsiyesi ise odada daima
kapağı açık bir tentürdiyot şişesi bulundurmaktı! Bu dâhiyâne çârenin
esprisi o kadar tuttuydu ki bazı arkadaşlarım bana: "Hoca, gel etme
eyleme! Şu Edirne ile civârına havadan uçakla tentürdiyot püskürttür
de, sonradan birileri çıkıp seni: Türk halkının sağlığı için
yeterince tedbir almadı! ithâmıyla suçlamasınlar" diye takılır
oldulardı.
O günlerde İstanbul'daki Alman Lisesi'nin öğretmenlerinden
biri Almanya'dan küçük bir Geiger-Müller cihâzı getirtmiş,
Avrupa'daki paniği burada da tahrîk ve ihdâs etmek istercesine,
çarşıda pazarda satın alacağı sebze, meyva, et ve sütte sözüm ona
radyasyon ölçümleri yapıyor(!) ve ahkâm kesiyordu. Bu bir kısım
gazeteci için ne bulunmaz bir kaynaktı! Bir büyük gazetenin bundan
cesâret alan, cıvıklığıyla meşhûr iz'an yoksunu bir köşe yazarı bana
telefon ederek müstekreh bir yılışıklıkla: "Hoca, sende şu Alaman'ın
âletinden herhâlde vardır. Bak sana ne diyicam: Sen o âleti al;
birlikte bi pazara çıkalım; sen âletle sebzeyi meyvayı lâf olsun diye
kontrol edersin; ben de hem senin resmini çekerim, hem de ayak üstü
bi röportaj yaparım. Vallâ çok kıyak olur. Senin için de iyi reklâm
olur hâ!" dedi. Bu küstahlık karşısında kendisine soğukkanlılıkla:
"Buna hiç gerek yok; zirâ halka intikâl etmiş, etmekte olan ve edecek
olan bütün gıdâ maddeleri radyasyon sağlığı açısından hiç ama hiçbir
mahzur teşkil etmemektedir" şeklinde bir cevap verdim. Bu cevabım
gazetecinin hiç de hoşuna gitmemiş ve bunu gazetesinde yayınlamağa
değer bulmamıştı.
Aradan bir süre geçmişti ki bu sefer de aynı gazete büyük
fedâkârlıkla birkaç Geiger-Müller cihâzı ithâl etmiş olduğunu ve halk
için radyasyon ölçeceğini ilân etti ve hiç unutmuyorum, hâmile bir
kadının çıplak karnına dayanmış bir cihâzla cenindeki radyasyonu
ölçmekte olduklarını iddia eden bir de resim yayınladı.
Aynı gazete, kamuoyunun kanser konusunda yeterince duyarlılık
kazânmış olduğuna kanaat getirdikten sonra, "alüminyum kapların
kansere sebeb oldukları fakat çelik tencerelerin bu bakımdan emîn
oldukları" şeklinde bir dezinformasyon yayarak kendi pazarlama
şirketinin elinde külliyetli mikdarda bulunan çelik tencere stokunu
kısa zamanda eritecekti.
Bu cehâlet ve sorumsuzluk örneği TAEK'de Çernobil kazâsının
çilesini nefsinde yaşayan herkesde çok büyük bir infial uyandırdı.
Ama Basın her türlü ahlâk, sorumluluk, temkin, teenni, hasenât
endîşelerinin üzerinde bir ulviyyete(!) ve bu ulviyyeti dolayısıyla
da doğal bir lâyuhtî ve lâyüs'el1 niteliğe(!) sâhipti; ve bu
niteliğini koruyan, "kutsal ifâde özgürlüğü prensibi"ne dayanan ilâhî
(!) bir de dokunulmazlığı bulunuyordu. Herkesten beklenen ise bu
olgunun büyük bir vecd ve saygı ile idrâk, ikrâr ve teslim
edilmesiydi(!)
İleride VIII. ve X. bölümlerde hâmile kadınların akademik
şöhret ve para ka-zânma uğruna Türkiye'nin Çernobil Çilesi çerçevesi
içinde insafsızca nasıl istismâr edildikleri konusuna ayrıntılarıyla
temâs edeceğim.
Gazetelerin önemli bir bölümü, ağız birliğiyle, benim
"radyasyon düzeylerinin halka açıklanmaması" ilkeme takılmışlardı.
Radyasyon düzeyi rakkamlarını kamuoyuna açıklamam için hem gazeteler
hem de benden mülâkat almaya gelen gazeteciler sürekli baskı yapmağa
kalkışıyorlardı. Bu husûsta açıkça halkın, çeşitli radyasyon
birimlerinin neye delâlet ettiğini bilmesinin mümkün olmadığı
cihetle, anlayamıyacağı dilden konuşmanın anlamsızlığına,
anlamsızlığının da ötesinde zararına dikkati çekiyordum.
Gerçekten de bir tehlike zuhur ettiği zaman, meselâ Edirne ve
civârına radyasyon bulutu indiğinde, halk tarafımızdan nasıl
uyarılmışsa TAEK'in gene aynı sorumluluk duygusuyla halkı
uyaracağını; ama tehlike bulunmayan yerde de TAEK'den ille de tehlike
var diyerek hilâf-ı hakîkat beyânatta bulunmasını ve yangına körükle
gitmesini beklemeğe ve hattâ ancak böyle bir davranışın fazîletli bir
davranış olduğu izlenimini uyandırmaya kimsenin hakkı olmadığını;
zirâ halka intikal etmiş, etmekte olan ve edecek olan bütün gıdâ
maddelerinin radyasyon sağlığı açısından gerçekten de hiç ama hiçbir
mahzur teşkil etmediğini vurguluyordum. Örnek olarak da radyasyon
düzeyleri günü gününe açıklanan Yunanistan, Almanya, Avusturya ve
benzeri ülkelerde haksız yere sebeb olunan paniği gösteriyordum.
Lâyuhtî ve lâyüs'el: Asla hatâ yapmaz ve asla sorumlu tutulamaz.
Fransa ve İsviçre de ülkelerinin radyasyon düzeylerini kamuoyuna
açıklamamak kararı almışlardı. Bu ülkelerde de Türkiye'de olduğu gibi
halkta endîşe zuhur etmişti ama diğer ülkeler misâlinde olduğu gibi
bir panik gözlenmemişti.
9 Mayıs'dan i'tibâren Dışişleri Bakanlığı aracılığıyla çeşitli
büyükelçilikler Türkiye'deki radyasyon düzeyleri hakkında düzenli
bilgi istemeğe başladılar. Karşılık esâsına dayalı olmak üzere bu
bilgiler kendilerine verildi. Biz de onların radyasyon düzeyleri
hakkında bilgi sahibi olduk. Ayrıca üyesi bulunduğumuz Uluslararası
Atom Enerjisi Ajansı'na ve Ekonomik İşbirliği ve Kalkınma Örgütü
(OECD) Nükleer Enerji Ajansı'na da düzenli olarak radyasyon
düzeylerimizi bildiriyorduk.
Ne yazıktır ki Türkiye'de Türkiye Atom Enerjisi Kurumu'ndan
radyasyon düzeylerini, üzerinde bilimsel incelemeler yapmak için
yalnızca bir tek bilimsel kuruluş taleb etti. Bu da Hacettepe
Üniversitesi Nükleer Mühendislik Bölümü idi. Radyasyon düzeyleri bu
bölüme derhâl verildi. Bilim adamlarımızın bir kesimi ise yalnızca ve
yalnızca, "Radyasyon düzeyleri kamuoyuna niçin açıklanmıyor?" diye
Türkiye Atom Enerjisi Kurumu'nu, daha doğrusu beni tenkid ettiler;
spekülâsyon yaptılar ve Kurum'u polemiğe çekmek istediler. Bunu
yapanların gâyesi bu radyasyon düzeyleri üzerinde, Hacettepe
Üniversitesi Nükleer Mühendislik Bölümü'nün yaptığı gibi, objektif
bir inceleme yapmak değildi. Zirâ bunların bu yönde hiçbir talebi
olmadı. Göründüğü kadarıyla, bilim adamlarımızın bir kısmı için
gazetelerin ih-dâs etmeğe çalıştıkları polemiğe kendilerini kaptırmak
meselenin üzerine eğilip de bilimsel disiplin, teenni, temkin ve
dirâyetle incelemeler yapmağa kendilerini zorlamaktan çok daha
kolaydı ve nefislerini de çok daha fazla tatmîn etmekteydi.
Gazete muhâbirleri arasında (Antropoloji konusunda) doğru
dürüst bir üniversite tahsili görmüş nâdir kimselerden biri olduğu
için nefsine güveni büyük bir kimse olan Semra Somersan benim
radyasyon düzeylerini kamuoyuna açıklamama ilkemi eleştirdiğinde ona:
"Halkın bu bilimsel ayrıntıları bilmeğe ihtiyâcı yoktur. Çünkü bu
kadar ayrıntı ona huzur vermek yerine evhâmını arttırır. Nitekim
tıpkı Edirne'nin radyoaktif serpintilere mâruz kalması misâlinde
olduğu gibi, bir tehlike söz konusu olduğunda Türkiye Atom Enerjisi
Kurumu nelere dikkat edilmesi lâzım geldiği husûsunda halkı
uyarmaktadır. Bu da ona yeter. Yoksa benim zavallı halkım kilogray ya
da miliRem gibi radyasyon birimlerinden ne anlasın? Siz bile bunlar
arasındaki farkı biliyor musunuz? Bunu bana açık seçik söyleyebilecek
bilgi düzeyinde misiniz?" demiştim.
Bana gelmeden önce karıştırmış olduğu Encyclopedia
Britannica'nın birkaç sayfasından alelacele elde ettiğini sandığı
bilgiyle kendisini bir çevre ve radyasyon bilgini sanan ve
konuşmamızın başında da beni radyasyon konusunda sınamağa kalkışmış
olan Semra hanım, kendisine yönelttiğim bu soru karşısında fena hâlde
bozulmuş ve çalışmakta olduğu Cumhuriyet gazetesindeki bir yazısında
"zavallı halkım" sözünü Türk Milleti'ne ettiğim bir hakâret gibi
göstermeğe yeltenmişti.
Gazetecilerin önemli bir kısmı Türkiye Atom Enerjisi
Kurumu'nda, benim tâ-limatım doğrultusunda, kendilerine gösterilmekte
olan sabır, müsâmaha ve nezâketi maalesef hiç hazmedemediler. Ben 6
Nisan 1987'de azledilinceye kadar ve hattâ azlimden sonra da,
bilhassa şahsıma karşı, bu böyle devam etti gitti. Bunların arasında,
bir akşam önce okumuş ama akılcığında yarım yamalak kalmış olan iki
sayfalık ansiklopedi bilgisine güvenerek beni radyasyon konusunda
ukalâca imtihâna çekmek ve tuzağa(!) düşürmek isteyenler; evime zorla
girenler; ya da kendilerini evimde ka-bûl ettiğim zaman yerlerinden
fırlayarak izinsiz mutfağa koşup buzdolabını ve diğer dolapları
açarak evimizde süt ve çay olup olmadığını araştırıp fotoğraf
çekenler; eşimi izleyerek alış-veriş ettiği bakkalları tesbit edip
sonra da bunları, tâkip ettiğimiz gıdâ rejimi hakkında sorguya
çekenler; gece yarısı sarhoş sarhoş lojmanıma telefon ederek bir sürü
hakaret ve şantajla beni tahrîk etmek isteyenler; misâfirlik ve en
basit beşerî nezâket kurallarını hiçe sayarak evimde olsun makamımda
olsun, ama yanımda kimse olmadığı zamanlara denk düşürerek, bana
gözdağı vermek istiyenler; açıkça tehdit ve şantaja tevessül edenler;
özel hayatımda çatlaklar(!) ve gizlemiş olabileceğim sırlarımı(!)
ortaya çıkarmak üzere hakkımda araştırma yapmak için özel ekipler
oluşturanlar; sordukları sorulara Türkiye Atom Enerjisi Kurumu
Başkanı olarak verdiğim cevapları hiç kale almayıp kendi
hayalhânelerinde benim vermemi istedikleri cevapları uydurup
yazanlar; söylediklerimi tamâmen tersine çevirip yazanlar; benimle
hiç karşılaşmadan tamâmiyle uydurma röportaj yapanlar Türkiye'nin
Çernobil Çilesi yanında benim şahsî çilemi de bir hayli
arttırdılardı.
Bu kadar geniş bir kütlenin kendiliğinden (spontane olarak)
nefretini kazân-mış ve boy hedefi hâline gelmiş olmak, 14 Temmuz 1789
günü havanın güzelliğinden yararlanmak için Bastille Meydanı'nda
gezintiye çıkmış bazı Parislilerin birdenbire ve kendiliklerinden
"Eh, hadi bâri Devlete baş kaldıralım!" diyerek Büyük Fransız
İhtilâli'ni başlatıvermiş olduklarını iddia etmek kadar saçma ve
çocuksudur. Bu nefretin görünen ve görünmeyen, açıklanması câiz olan
ve câiz olmayan pekçok sebebi var. Çeşitli vesiylelerle ileride
bunların yalnızca bir bölümüne temâs edeceğim.
Şahsî çilemle ilgili bu bahsi kapatmadan önce, gazetecilerle
ilgili olarak başımdan geçen sayısız olaylardan ikisine, sırf bir
fikir versin diye, değinmemezlik de edemeyeceğim.
Çernobil kazâsının akabinde karşılaştığım gazeteciler arasında
Dünya'ya ve Devlet'e bakış açıları benimkilerinden farklı fakat
beşerî münâsebetlerinde dürüst ve mert genç bir gazeteciyle, tamâmen
farklı bir konu hakkında konuşurken, ona Basın-'ın belirli bir
kesiminin beni niçin insafsız bir şekilde hedef almakta olduğunu
sordum. Aldığım cevap hem çok ilginç hem de, benim için, çok
çarpıcıydı:
"Hocam, söz konusu ettiğiniz kesim size fenâ gıcık oluyor. Siz, dinî
töresine bağlı bir insan imajı veriyorsunuz. Oysa genel kanı bir
müslümandan bilim adamı olmaz şeklinde. Ama gördüğüm kadarıyla bütün
baskılara rağmen bilimden de ödün vermiyorsunuz. Bu davranışınız ise
bu genel kanının kredisine zarar vermekte. O zaman da, sanırım, sizin
vermekte olduğunuz bu imajı yıkabilmek için sizi yıkmak birilerine
farz oluyor."
Bir gün sorularını cevaplandırdığım, Milliyet gazetesinden
genç bir gazeteci hanım açıklamalarımı aynen yazacağı konusunda bana
garanti vermişti. Röportaj lojmanımda yapılmıştı. Eşim, her zaman
olduğu gibi, bu hanımı da kendine has tevazu ve samimiyet ile iyi
ağırlamıştı. Hattâ röportajdan sonra her iki hanım aralarında uzun
müddet de sohbet etmişlerdi. Gazeteci hanım, herhâlde umduğundan
farklı ve kendisini rahatlatan bir atmosfer bulmuştu ki, benden ve
eşimden bizleri, gazetecilik söz konusu olmaksızın, bir dost olarak
da zaman zaman ziyâret etmek istediğini ifâde etti. Bundan memnûnluk
duyacağımızı kendisine bildirince de pek sevinmişti.
Ancak, iki gün sonra röportaj yayınlanınca eşimin başına sanki
Dünyâ çökmüş gibi oldu. Röportaj, açıklamalarımın hiçbirine yer
vermediği gibi, beni, sâdece tezyif ve tahkîr etmeğe yönelik bir
tarzda kaleme alınmıştı. Artık bu durumları olağan olarak karşılar
olmuştum ama gene de bu genç hanımın gösterdiği olağanüstü
ikiyüzlülük karşısında büyük bir üzüntünün benliğimi kaplamasına da
mâni olamı-yordum. Eşim ise infial içinde gazeteci hanıma telefon
etmek istiyordu. Ona bunu tasvib etmediğimi ifâde ettiğimde, hiç
değilse benim telefon etmem husûsunda ısrar etti. Telefonda gazeteci
hanıma: "Hanımefendi kızım; beni ve eşimi büyük hayal kırıklığına
uğrattınız. Doğrusu böylesine nezâketsiz ve haksız bir yazı
yazabilecek tıynette olabileceğiniz bir ân bile hatırımıza
gelmemişti. Size teessüf ederim" dedim.
Kızcağız ise, hıçkıra hıçkıra ağlayarak şu cevabı verdi:
"Hocam; emîn olun ki benim yazım sizinle yaptığım röportajı ve
gördüğüm misafirperverliği eksiksiz yansıtan bir yazıydı. Ben de bu
sabah bu yazıyı görünce yıkıldım. Doğru yazı işleri müdürüne koşup
röportajımı neden tahrîf etmiş olduklarını sordum. Bana hiddetle: Sen
ancak bir muhâbirsin; olaylara nasıl yön verilmesi gerektiğini ise
biz biliriz dedi. Âsabım çok bozuldu. Ne yapacağımı bilemiyorum". Bu
hanım kızımız bu olaydan duyduğu utanç ve üzüntüden dolayı bizi bir
daha aramaya cesâret edemedi.
Türkiye'nin Çernobil Çilesi süresince karşılaştığım ve gerek
olaylara yaklaşım biçimleri, gerek objektiflikleri, gerekse meslek
ahlâkları dolayısıyla çok takdîr ettiğim iki müstesnâ gazeteciyi
burada zikretmek boynumun borcudur.
Bunlardan biri Jülide Gülizar'dır. Jülide hanım, uzun yıllar
devlet memurluğunda bulunmuş olmanın da bahşettiği görgü ve
deneyimle, görevi dolayısıyla karşılaştığı kimseleri isâbetle
değerlendirmekte başarılı bir gazeteci idi. Gazetesi tarafından
izlemekle görevlendirildiği radyasyon meselesine de temkin ve
objektiflikle yaklaşmış, sansasyona ve yalan haber üretmeğe aslâ prim
vermemiştir. Belki de sırf bu müstesnâ hasletleri dolayısıyla
gazetesi tarafından başka görevlere kaydırılmış ve bir süre sonra da
çalıştığı gazeteden ayrılmayı uygun görmüştür.
Basın'ın önemli bir kesiminin Çernobil kazâsının Türkiye
üzerindeki etkileriyle ilgili olarak başlatmış olduğu ve insafsız bir
şirretlikle sürdürdüğü dezinformasyon (yâni gerçekleri saptırma,
bilinçli bir şekilde gerçeğe aykırı haber
Bu yazı işleri müdürü daha sonra her gazetecinin hayâl ettiği
"gazeteler üstü bir makamı" birkaç sene işgâl etmiştir.
üretip yayma) mekanizmasını teşhis ve ilân etmek cesâretini gösteren
bir gazeteci de (rahmetli) Yalçın Özer'dir. TAEK Başkanlığından
azlimden 27 gün önce 11.03.1987 târihli Türkiye gazetesindeki bir
yazısında Yalçın Özer:
"... Kısa bir dalgınlık döneminden sonra radyasyon bulutu değil ama
radyasyon paniği Türkiye'yi de sarıyordu. İşte bu safhada buhran
imalâtçılarının karşılarında buldukları ve kendilerine engel
gördükleri Atom Enerjisi Kurumu Başkanı Prof. Dr. Ahmet Yüksel
Özemre'nin ismi de öne çıkmağa başladı.
Önce "MSP tandanslı" olduğunu yazıp etrâfa yaydılar. Arkasından "Ülkü
ocaklarına kayıtlı" olduğunu söylediler. Sonra "Tarîkatçı" diyenler
oldu. Derken son olarak "Tam bir sosyalist" olduğunu söyleyenler
çıktı. (Not: Yalçın Özer zerâfetinden ötürü "Komünist" dememeği
tercih ediyor ama çıkartılan dedikodu komünist olduğum şeklindeydi.
İleride VII. Bölüm'de bu noktaya ayrıntılı olarak temâs edeceğim).
Ama bu birbirini tekzib edici sıfatların hiçbiri tutmadı. Prof. Dr.
Ahmet Yüksel Özemre, hâlâ bazılarınca "çözülmesi zor, bir muamma
adam"dır...
... Basın'ın "sansasyonel" yayınlarına ilmî çerçevede cevap vermesi,
yine o gazetelerce ve onların harekete geçirdiği çevrelerce
yadırganıyor... Ancak, Ahmet Yüksel Özemre ilmî gerçekçilikten tâviz
vermiyor..."
demekteydi.
Söz etmem gereken bir başka gazeteci de benimle oldukça
objektif iki büyük röportaj yapmış olan Yener Süsoy'dur. Yalnız ilk
röportajında her nedense beni MSP'li3 imişim gibi göstermek
istemesine çok keyfim kaçmıştı. Zirâ bütün hayatım boyunca herhangi
bir partiye ne bir ilgim ve ne de bir bağlılığım olmuştur. Bence
gerçek bir bilim adamı partilerin üstünde bir konuma sâhip olmalı ve
parti diktatörlüğünün emirlerinin ve bunlara riâyet etmenin kendisine
sağlayacağı menfaatlerin değil, yalnızca ve yalnızca dürüslüğün,
nâmusluluğun ve Hakîkat'ın peşinden koşmalıdır. Şunu da arz edeyim ki
50 senedir milletvekili seçimlerinde oyumu o kadar hassasiyetle
kullanırım ki şimdiye kadar oyumu lehine kullandığım hiçbir parti o
oylama sonunda iktidâra gelmemiştir.
Hâfızamda yer bırakmış olan bir başka gazeteci de azlimden çok
sonra evime kadar gelerek benimle Cumhuriyet gazetesinin 11.06.1988
târihli nüshasında yayınlanan bir röportaj yapan Yalçın Pekşen
olmuştur. Kendine mahsûs karamsar bir üslûba sâhip olan Yalçın
Pekşen, bazı konulardaki peşin hükümlerine ve aşırı endîşelerine
rağmen zerâfetiyle, beyefendiliğiyle, cemiyetteki üçkağıtçı müraî
tiplere karşı duyduğu münâferetiyle çok rahat müzâkere edebildiğim
bir kimse idi. Röportaj esnâ-sında üzerinde ısrarla durduğu azlimde
kimin rol oynamış olduğu sorusunun cevabınının ipuçlarını pekçok
ayrıntılarıyla ancak şimdi bu kitabımda ve kezâ Geç-
MSP: Millî Selâmet Partisi.
miş Zaman Olur Ki... (Kubbealtı Neşriyâtı, İstanbul 1998) başlıklı
kitabımın 227236. sayfalarında bulacağını ümid ediyorum.
Bununla beraber Yalçın Pekşen, 5,5 sene sonra, Hürriyet
gazetesinin 13.01.1993 târihli nüshasında "Buradan Bakınca" başlıklı
köşesinde benim Çağdaş Fiziğe Giriş ve Kozmolojiye Giriş başlıklı
kitaplarımı kendi idrâk seviyesine göre tenkid ettikten sonra lâfı
Çernobil kazâsının radyasyonlu çaylarına getirerek, yazısını: "...
Kısacası Prof.Dr. Ahmet Yüksel Özemre, kitaplarını okuyanların
sandığı gibi bu dünyadan habersiz, kendini öteki dünyanın işlerine
vermiş bir bilim adamı değildi. Tersine, ne ... yediğini ve ne ...
yedirdiğini çok iyi biliyordu" diye, zerâfeti hakkında hayâl
kırıklığına uğratan, pek avâmî bir biçimde noktalayacaktı.
Basın'ın malûm kesiminin Mayıs sonuna kadarki faaliyeti TAEK'i
bir polemiğe çekme stratejisinde yoğunlaşıyordu. Radyasyon
meselesinin geniş tabanlı bir ortamda demokratik(!) bir biçimde
tartışılması için bir kamuoyu oluşturulması konusunda Cumhuriyet
gazetesi başı çekiyor, bu husûsta sanki bir baskı grubu varmış gibi
her gün bir sürü beyânata yer veriyordu.
Bu arada Başbakanlık makamına takdîm etmiş olduğum ve radyasyon
ölçümlerinin ilk sonuçlarını ve genel bir durum değerlendirmesini
içeren "Gizli-Zâta Mahsûs" kaydını taşıyan raporum, her ne hikmetse,
birkaç hafta önce bana bir Geiger-Müller cihâzıyla manavdaki
sebzelerin radyasyonlarını ölçerken(!) resmimi çekmeği teklif eden
gazeteci aracılığıyla Basın'a sızdırıldı; ve tabiî o gazetecinin
gazetesi tarafından da tantanayla açıklandı. Bu rapor benim
tarafımdan bizzat daktilo edilmiş olup yalnızca bir asıl ve bir de
sûretten ibâretti. Aslı, Başbakan'a verilmek üzere Başbakanlık
Müsteşârı Hasan Celâl Güzel'e takdîm edilmiş olup sûreti ise kasamda
kilit altında idi. Böyle bir raporun varlığını yalnızca Başbakan
Turgut Özal ve Başbakanlık Müsteşarı Hasan Celâl Güzel biliyordu.
Ancak, raporda Karasu mevkiinde havada ölçülen en yüksek
radyasyon düzeyinin birimi mikroröntgen/saat olarak verilmiş iken bu
birim gazetede, gene her ne hikmetse, miliröntgen/saat olarak yâni
tam 1000 misli daha yüksek bir değer olarak yayınlanınca kızılca
kıyâmet koptu. Bu birimin neye delâlet ettiğini iyi bilen bilim
adamlarımız, gazetenin asla hatâ yapmayacağı îmanıyla, bana veryansın
ettiler. Bunlardan radyasyonla tedâvi konusunda gerçekten de mümtaz
bir bilim adamı olan Prof.Dr. Nijat Bilge bir gazeteye bununla ilgili
olarak TAEK'i ve dolayısıyla da beni ağır töhmet altında bırakan bir
beyânat verdi. Bu beni cidden çok üzdü. Basın'ın bir kesiminin ihdâs
etmeğe çalıştığı paranoya ve nifâk ortamının bilim adamlarımızı da
tesir altına alması hiç de sağlıklı değildi. İlmî bir konuyu bir
telefonla yetkilisinden soracak yerde gazetelerin dedikodusuna
körükörüne i'tibâr etmek ne bilim adamından beklenen temkine ve ne de
akademik deontolojiye yaraşırdı. Ne çâre ki bu tür davranışlara
ileride daha sık muhâtab olacaktım. Bu dostumuza telefon ederek
duyduğum üzüntüyü dile getirdim. Gazetenin yanlış birim kullandığına
dikkati çekerek raporumdaki gerçek radyasyon düzeyini bildirdim.
Lûtfen endîşeye kapılmamasını, merak ettiği her şey için bana
çekinmeden telefon edebileceğini söyledim. Anlaştık.
Kurum İçi Sıkıntılar
Edirne ve civârından her gün ot, süt, sebze ve meyva numûneleri
toplanıyor ve bunların spektroskopik analizleri, İstanbul'da toplanan
süt numûneleri ve deniz ürünleriyle birlikte, günü gününe ÇNAEM'de
yapılıyordu. Bunların sonuçları ise ânında Ankara'ya RGD'ye
bildiriliyordu. RGD'de de toplanan bu bilgiler çerçevesi içinde her
hafta sonunda genel bir durum değerlendirilmesi yapılıyordu. Günden
güne artan spektroskopik analiz yükü karşısında elemanlarımıza günlük
çalışma saatleri az geliyor, çoğu sefer ek mesâî yapmak zorunda
kalıyorlardı. Elimizdeki, bu analizleri yapabilecek çok kanallı
analizör'lerin sayısının azlığı da olumsuz bir etkendi.
Çok kimse bu cihâzların düğmeye-bas-sonucu-al cinsinden süper
otomatik nesneler olduğunu sanır. En modernleri bile böyle değildir.
Bu cihâzlar genellikle üç kısımdan oluşur: 1) ölçümü yapılacak
radyoaktif numûnenin yerleştirileceği kurşun bloktan oda, 2)
radyoaktif numûneden yayılan radyasyonu ve yoğunluğunu tesbit eden ve
bu bilgilerin elektrik darbelerine dönüşmesine aracılık eden detektör
ve 3) detektörden gelen elektrik darbelerini yeni ölçümlere tabî
tutup yorumlayan, ekranda gösteren ve sonuçların rakkamlar ve/veyâ
diyagramlar şeklinde çıkışını temin eden bilgisayarlı analiz ünitesi.
Ana güç düğmesini çevirip de akım verdikten sonra yapılacak ilk
iş cihâzı bir süre ısıtmaktır. Sonra standart bir radyoaktif kaynak
kullanarak âletin kalibrasyon (â-yar) safhası gelir. Bu, tıpkı,
üzerine yük konmamış bir terâzinin âyarı yâni üzerinde hiç ağırlık
olmadığı zaman ibresinin tam sıfırı göstermesinin temini gibidir.
Sonra da cihâzın ölçüm yapacağı enerji aralığını isâbetle seçmek
safhası gelir. Ayrıca radyoaktif numûnenin konacağı kurşun kulenin
içinde numûnenin standart bir geometri uyarınca yerleştirilmesi
gereklidir. Bu standart geometri de bir etalon aracılığıyla tesbit
edilir. Eğer, şu ya da bu sebepten ötürü, radyoaktif numûne standart
geometriye uymuyorsa bu takdîrde de bu uyumsuzluğun teorik hesaplarla
tashîhi yoluna gidilir. Düşük aktiviteli radyoaktif numûneler söz
konusu olduğunda ise numûneyi analiz için gerekli ölçüm zamanı çok
önemlidir. Bu gibi hallerde kısa süreli ölçümler sonuç üzerinde %
100'e varan ve hattâ bunu da aşan hatâlara sebep olabilir.
Görüldüğü gibi çok kanallı analizör aracılığıyla radyoaktif
numûnelerin spektroskopik kalitatif ve kantitatif analizlerini yapmak
bir voltmetreyle bir pilin iki kutbu arasındaki gerilim farkını
ölçmek gibi değildir. Bunun için 1) hem cihâzı, 2) hem cihâzın
ayrıntılı yapısını, 3) hem bütün fonksiyonlarını ve 4) hem de bu
fonksiyonların optimal ve gerçeğe uygun sonuçlar temin edebilmeleri
için gerekli olan bütün fiziksel şartları çok iyi bilmek
gerekmektedir.
1) Bu bilgi ile birlikte 2) objektiflik, ve 3) ilim ahlâkı
olmazsa, portatif olanları da dâhil olmak üzere, bu kabil cihâzlara
gerçeğe uymayan her türlü sonucu verdirtmek mümkündür!
Söz konusu kritik günlerden birinde İstanbul Teknik
Üniversitesi Nükleer Enerji Enstitüsü Müdürü Prof.Dr. Nezihi Bilge
beni telefonla makâmımda aradı: "Sayın Hocam; bildiğiniz gibi bizde,
hâlen Dünyâ'nın en mükemmel çok kanallı analizörlerinden biri olan
Canberra-8000 cihâzı var; bu yüzden biz de kendi çapımızda bazı
radyasyon ölçümlerine giriştik. Her gün İstanbul'da satılan
sütlerdeki radyasyon düzeylerini ölçeceğiz. Bugün radyasyonunu
ölçtüklerimiz arasında "Gülüm" marka sütte bir litrede 9000 Bq gibi
korkunç seviyede bir radyasyon bulduk. Bu sonuç yayılmadan size bir
haber vereyim dedim" dedi.
Bu olacak iş değildi! İstanbul piyasasında satılan bütün
sütlerden alınan nu-mûneler ve bu arada da söz konusu "Gülüm" marka
süt de hergün ÇNAEM'de analiz edilmekteydi. Şimdiye kadar ölçülmüş
olan bu sütlerde litrede 440 Bq'den fazla bir aktiviteye rastlanmış
değildi. Bu işte aydınlatılması gereken bir bit yeniği vardı. Ben
meslekdaşıma hemen ÇNAEM'e telefon edip kendisine bir araba
gönderteceğimi, söz konusu süt numûnesiyle birlikte lütfen ÇNAEM'e
gitmesini, bu numûneyi bir kere de TAEK olarak bizim, ÇNAEM'de,
biribirinden bağımsız iki ayrı lâboratuvarda ölçmemizin isâbetli
olacağını bildirdim. Prof.Dr. Nezihi Bilge, herhâlde pek meşgul
olduğundan olacak, Çekmece Nükleer Araştırma ve Eğitim Merkezi'ne
gitmedi ama gelen şoföre süt numûnesini teslim etti.
Söz konusu süt ÇNAEM'de iki ayrı lâboratuvarda analiz edildi
ve ihtivâ etmekte olduğu radyasyonun ise yalnızca 280 Bq/litre olduğu
ortaya çıktı. Bunun üzerine ÇNAEM'den konunun uzmanlarından Deniz Kut
hanım söz konusu enstitüye gönderilerek durum tetkik ettirildi. Bu
gerçekten de mükemmel çok kanallı analizörün sorumluluğu kendisine
verilmiş olan ve bu cihâzı bizzât kullanan doçent hanımın âletin
kalibrasyonunu yapmayı bilmediği ortaya çıktı.
Enstitü elemanlarına bu gibi ölçüm cihâzlarının
kalibrasyonlarının nasıl yapılacağı ve niçin sık sık tekrarlanması
gerektiği öğretildi. Ancak bu olay, bizler için zamanın fevkalâde
kıymetli olduğu kritik bir dönemde, TAEK'e çok kıymetli "2 adam.
gün"lük bir çalışmaya mâl olmuş bulunuyordu. Bu örnek, böylesine
girift âletlerin bütün özelliklerinin ve fonksiyonlarının iyice
bilinmediği takdîrde, yâni bu konunun gerçekten de uzmanı olunmadığı
takdîrde bunları kullananların akademik unvanlarının hiçbir işe
yaramayacağını göstermesi bakımından da çok önemlidir.
ÇNAEM'deki analizörler günlük ihtiyâcı karşılamakta zorluk
çekiyorlardı. Bütün Türkiye için fevkalâde kritik olan bu dönemde
İstanbul'daki üniversitelerde bulunan toputopu iki analizörü
radyasyon ölçümlerimiz için kirâlamak istedik. Boğaziçi
Üniversitesi'ndekini kirâladık ve ÇNAEM'e taşıdık. Yukarıda sözü
geçmiş olanın kirâlanması için yaptığımız teklife ise kuru bir red
cevabı aldık. Bu reddin arkasında yatan zihniyet bizleri çok üzdü.
TAEK'in böylesine kritik bir dönemde âcilen ihtiyâcı olan bu âlete
Başbakanlık Makamı aracılığıyla el koydurabilirdik. Ancak İTÜ
Rektörlüğü ya da Nükleer Enerji Enstitüsü Müdürlüğü ile Başbakanlık
Makamı'nı arasında muhtemel bir sürtüşme ve dedikodunun müsebbibi
olmaya vicdânımız elvermedi.
Bu durum karşısında ve ilerideki gelişmelerin bizi daha da
zorlayabileceği düşüncesiyle Ankara'daki lâboratuvarlarımızdan birini
de rutin radyasyon analizi için görevlendirdik. Bu lâboratuvarda da
gelişmiş çok kanallı Canberra marka bir analizör vardı. Ancak, bu
lâboratuvarın elemanlarını rutin analize alıştırmak üzere Ankara civârından
toplanan bazı numûnelerin bu lâboratuvardaki analizlerinde
anormal radyasyon düzeyleri bulununca bu sonuçlar beni ve
RGD'dekileri rahatsız etti. Lâboratuvarın dikkati çekildi; zira
numûneler radyasyonun hiç etkilememiş olduğu bir bölgeden geliyordu!
Bunun üzerine, toplanan numûnelerin ikiye bölünerek birinci
yarılarının bu lâboratuvara analiz için gönderilirken diğer
yanlarının da özel kurye ile, Ankara'daki analizin sonucu ile
karşılaştırılmak için, ÇNAEM'de iki ayrı lâboratuvarda
biribirlerinden bağımsız olarak analiz edilmek üzere İstanbul'a
gönderilmesine karar verildi. Ve bu operasyon gizli tutuldu.
Sonuçların mukâyesesi Ankara'daki lâboratuvarın sonuçlarının
sistematik olarak çok yüksek olduğunu gösteriyordu. Ama asıl mide
bulandıran husûs, bu lâboratuvar elemanları ile yakınlarının şehirde
muhtelif mahfellerde (ÇNAEM'in uzman ekiplerinin analizleriyle
yalanlanmış olan) bu gerçek dışı sonuçları TAEK Başkanlığına karşı
bir tahrîk unsuru olarak sistematik bir biçimde kullandıklarına dair
bir takım istihbâratın, resmî yollardan TAEK Başkanlığına erişmiş
olmasıydı.
Durumu en yakın mesâî arkadaşlarımla ve ayrıca Kurum dışından
bazı kimselerle değerlendirdim. Genel kanaat, uzun süre sürüncemede
kalabilecek ve TAEK'in bu kritik dönemdeki hizmetini aksatabilecek
bir dedikodu mihrâkı oluşturma istidâ-dında görünen bir idârî
tahkîkattan şimdilik kaçınılması şeklinde idi. Buna uydum; ama
Ankara'daki lâboratuvarlarımıza da radyasyon analizi yapma yasağı vaz
ettim. Bu yasağın, şüphesiz ki, reaksiyonları olacaktı; ve oldu da.
Ama irinin yara içinde yavaş yavaş bünyeyi zehirlemesi yerine yarayı
bir defa deşip irinin iyice akıp kendini belli etmesi daha isâbetli
idi.
Basın'ın bir kesimi olanca hışmıyla tekrar üzerimize gelmeğe
başlamıştı. Kurum sıkıntılı günler yaşıyordu. Bir taraftan Çernobil
kazâsının zorladığı önlemler alınırken öte yandan da projelerinin
aksamaması, Kurum içi verimliliğin arttırılması ve huzurun muhâfaza
edilmesi gerekliydi. Hem ihtiyâcımız olan elemanları atama
müsaadesini zar zor istihsâl ettiğimiz bir mikdar kadro için
sınavların hazırlanması ve hem de Kurumun sür'atle techîzatlanması
gerekiyordu. Bu da para demekti. Ankara'nın yüksek denilen
bürokrasisinin ise kendi kadrolarınıza eleman atama ve T.B.M.M.'nin
Bütçe Kânûnu aracılığıyla size tahsîs etmiş olduğu ödeneği harcama
izinlerini verme konusunda hârikulâde hasis davranan, işi yokuşa
süren ve bundan da iftihâr eden bir havası vardı.
İşte tam bu gibi işlerle uğraştığımız bir sabah saat 10.30
sıralarında Ankara'ya gök gürültülü sağnak şeklinde bir yağmur yağdı.
Hemen her 5 dakikada bir telefona cevap verdiğim ya da benim birisine
telefon ettiğim, önümdeki dosyalarla boğuştuğum, bir sürü
imkânsızlığı aşmağa çalıştığım o anda canım bu sağnak altında yürüyüp
ferahlamağa can attı. Ama bu mümkün değildi. Çok iyi hatırlıyorum,
yerimden kalkıp sağnağın güzelliğini seyretmek üzere percereye
yanaştım ve gözlerim bir müddet yağmura ve sokaktan geçenlere daldı.
Telefonlar da sanki bu kaçamak teneffüsün tadını kaçırmamak için
birdenbire kesilivermişlerdi. Bir ân gerçekten de bütün çilelerimi
unutmuştum. Sağnak hızını kaybedinceye kadar camın önünde kaldım ve
sonra masama, işimin başına döndüm.
Yaklaşık bir saat kadar sonra direkt telefonum çaldı. Telefon,
eden Milli Eğitim Bakanlığı'nın üst düzey bürokratlarından biriydi;
ve benden nâzik bir şekilde: "Bir saat kadar önce Başkent'in anaokullarına
bizzat telefon ederek; yağan sağnakla birlikte Ankara'ya
bol mikdarda radyasyon yağmış olduğundan okulun hemen kapatılıp
çocukların eve gönderilmesi tâlimatını vermemle(!) ilgili olarak
tamamlayıcı bilgi" ricâ ediyordu. Anaokulların bir kısmı bu tâlimata
(!) uymuşlar ama diğerleri Milli Eğitim Bakanlığı'na müracaat etmeden
okullarını kapatmak istememişlerdi.
Çernobil kazâsının Türkiye'yi etkilemeye başlamasından azlime
kadar fevkalâde çileli geçen 341 gün zarfında, azlim de dâhil olmak
üzere, beni bu telefon konuşması kadar hayrete düşürüp sesimi
soluğumu kesen bir başka olay vuku bulmadı. Nâzik bürokratın,
sessizliğim karşısında: "Sayın Özemre orada mısınız?" diye sormak
mecbûriyetinde kalması üzerine: "Evet Efendim; buradayım da ne
diyeceğimi bilemiyorum. Çünkü bugün yağan yağmurun Ankara'ya
radyasyon getirmiş olması tamâmen imkân dışı olduğu gibi ben de
hiçbir okula telefon etmedim. Bu, bana kalırsa sâdece, hınç içinde
kıvranan bazı odakların bir komplosu" diye cevap vermiş olduğumu
hatırlıyorum. Bununla beraber gene de RGD'ye telefon ederek durumu
naklettim; ve Ankara'nın radyasyon düzeyinde bir değişiklik olup
olmadığı husûsunda bana acele bilgi verilmesini talep ettim. Birkaç
dakika sonra gelen cevap, Ankara'da-ki doğal radyasyon düzeyinde
günlerdir hiçbir değişikliğin gözlenmemiş olduğunu te'yid etmekteydi.
Bu olaydan bir hafta kadar sonra haberdar olduğum iki başka
olay hıyânete varan bir ahlâk yoksunluğuna sınır olmadığını
gösteriyordu. Bunlardan biri bana Atom Enerjisi Komisyonu
üyelerimizden biri tarafından iletildi. Meslekdaşımızın kişisel
istihbâratına göre TAEK'e bağlı Ankara Nükleer Araştırma ve Eğitim
Merke-zi'nden (ANAEM'den) Ankara'daki bazı eczahânelere ve jinekolog
hekimlere telefon edilerek: "Size insanlık adına telefon ediyoruz:
TAEK Başkanı'nın yalanlarına sakın aldanmayın. Radyasyon düzeylerini
biz ölçüyoruz. Aslında çok tehlikeli düzeyde radyasyon var ama
gizliyorlar. Sizlere müracaat edenlere sakın süt içmemelerini, hâmile
kalmamalarını tavsiye edin" deniliyormuş.
Bundan birkaç gün sonra da, tamâmen tesâdüfen, Ankara'daki
Sosyal Sigorta hastahânelerinden birine aynı mealde telefon edilmiş
olduğunu ve bu telefonun etkisiyle hastalara ve bebeklere süt
verilmesinin kesilmiş olduğunu öğrendim. Ben bunu istihbâr eder etmez
söz konusu hastahâneye telefon ettiğimde gerçekten de 48 saati aşkın
süredir süt verilmediğini haşyetle öğrendim. Durumu izah ettim.
Hastahâne yetkililerine bu ve bunun gibi ihbarlara i'tibâr
etmemelerini, bir endîşeleri olduğunda ya beni bizzat ya da RGD
Başkanı Özer Özerden'i aramalarını ricâ ettim. Durum düzeldi. Ama
Allah biliyor ya, her kimlerse, bu olayların müelliflerine de lânet
ettim.
İkinci Radyasyon Vurgunu:
Doğu Karadeniz Bölgesi
Çernobil kazâsının ortaya çıktığı gündenberi Doğu Karadeniz
Bölgesi TAEK kurmaylarının hep korkulu rüyâsı olmuştu. Edirne'deki
radyasyon bâdiresini atlattıktan sonra hemen Doğu Karadeniz'e gezici
bir radyasyon ölçüm ekibi göndermiştik. Bu ekip pekçok ölçüm yaparak
ve çeşitli yerlerden fındık, tütün, çay, karalâhana, mısır, elma, ot,
süt, toprak ve su numûneleri toplayarak dönmüştü. Bütün radyasyon
ölçümleri ve numûnelerin spektroskopik analizlerinin sonuçları söz
konusu bölgenin muhtemelen 10 Mayıs günü ve bizim de 1 Mayıs'danberi
yaptığımız tahmînlere uygun olarak, bir radyasyon vurgunu yemiş
olduğunu göstermekteydi.
Türkiye'de bir "Radyasyon Erken-Uyarı Sistemi Ağı"
bulunmadığından böyle bir radyasyon vurgununu ânında tesbit etmek
imkânımız da yoktu. Ancak bölgeye gidip numûneler toplayıp ölçümler
yapmak sûretiyle bu, sonradan tesbit edilebilmişti. Bu olgu çok kısa
bir süre sonra bütün Türkiye'yi ve Kuzey Kıbrıs Türk Cumhuriyetini
kapsayacak olan bir Radyasyon Erken-Uyan Sistemi Ağı (RESA)'nın
tesisi için karar alıp uygulamaya geçmemizi gerektirecekti.
Doğu Karadeniz Bölgesinin yemiş olduğu radyasyon vurgunu ilkine
oranla: 1) alan olarak daha yaygın, ama 2) çok daha zayıftı. Bölgenin
hiçbir yerinde büyük bir kontaminasyon gözlenmemişti. Sağlık
açısından tehlikeli bir durum kesinlikle söz konusu değildi. Ancak
radyasyona sebep olan radyoizotoplar arasında, Edirne'nin aksine, Cs-
134 ve Cs-137 izotopları ağırlıktaydı. Zirâ, kısa yarı ömrü
dolayısıyla, Çernobil kazâsının vukuundan beri geçmiş olan zaman
zarfında I-131 hemen hemen hiç kalmamıştı.
3 Mayıs 1986'da Edirne ve civârının radyasyondan etkilenmesi
sonucu vaz ettiğimiz önlemler, aslında, yeteri kadar radyasyon ölçüm
verisi birikip de doz değerlendirmesi yapılıncaya kadar tedbirli
olmak ve emniyet marjını da geniş tutabilmek amacıyla alınmış olan
katı tedbirlerdi; ve halkı da, kaçınılmaz biçimde,
telâşlandırmışlardı. TAEK, radyasyondan etkilenen ikinci bölge olan
Doğu Karadeniz bölgesi için (Edirne misâlinde edindiği deneyim
gereği) yöre halkını zora koşarak, telâşlandıracak ve Türkiye'nin bu
bölgesini etkileyen düşük radyasyon düzeyi de göz önünde tutulduğunda
hiçbir hikmet-i harbiyesi olmadığı anlaşılan fuzûlî önlemler alma
yönüne gitmedi.
Ne yazık ki gerek fındık, gerek tütün, gerekse çay radyasyonlu
idi. Buna karşılık bölgede yoğun biçimde tüketilen karalâhana ve
mısırda radyasyon yoktu. Sütteki radyasyon düzeyi ise İstanbul'da
piyasaya sürülen sütlerin ihtivâ etmiş oldukları radyasyon düzeyinden
çok daha azdı. Elma ile sular radyasyonlu değildi.
Fındık, tütün ve çayda ölçülen radyasyon seviyeleri ve bunlara
dayanarak yapılan hesaplamalar bölgede sağlık açısından endîşeyi
mûcib olabilecek bir durumun bulunmadığını gösteriyordu.
Bu sonuç sağlık açısından ne kadar tatmîn edici olursa olsun,
durum Edirne'-dekine hiç de benzemeyen bir biçimde olağanüstü
kritikti. Çünkü Türkiye'nin iki önemli ihrâc metaı olan tütün ve
fındık ile büyük bir iç tüketim metaı olan çay bölge insanının
başlıca geçim kaynaklarını ve Türkiye açısından da olağanüstü önemli
bir mâlî potansiyeli oluşturuyordu. Yâni, kısacası, bu üç ürün
Basın'ın masa başında sırf sansasyon uğruna ahkâm kesmeyi yegâne
fazîlet addeden belirli bir kesiminin spekülâsyon metaı olmamalıydı.
Böyle bir spekülâsyonun şimdiden patlak vermesinin Devlet'i de
üreticileri de çok zor duruma düşüreceğini idrâk etmek için âhım şâhım
bir ferâset sâhibi olmak da gerekmiyordu.
Durumu "Gizli-Zâta Mahsus" bir raporla Başbakanlık Makamı'na
bildirmek de isâbetli olmazdı; zirâ bu tip raporların Basın'a nasıl
sızdırılabildiğini yaşamış bulunuyorduk. Tek çâre yegâne güvenilir
kişi olarak Başbakan ile görüşüp durumu kendisine şifâhen arz
etmekti. Ama bunun da mümkün olamayacağını hissediyorum. TAEK
Başkanlığına atanmış olmamdanberi Başbakan ile bir tek kere
görüşebilmiş-tim. 35 dakika sürmüş ve fevkalâde olumlu sonuçların
istihsâl edilmiş olduğu bu görüşmenin Başbakanlık'daki bazı üst
kademe bürokratlarını ne denli tedirgin etmiş, bunların Kurum'a ve
bana karşı reaksiyonlarını ne denli olumsuzlaştırmış olduğunu ve
Kurum'un bazı işlerinin, âdetâ bir cezâlandırma gibi, ne kadar
sürüncemeye bırakılmaya başlandığını kısa bir süre sonra hayret ve
dehşetle müşâhede etmiştim. Başbakanlığın yüksek bürokrasisindeki bu
yüksek zevât, kendilerinin destûru olmaksızın, 2690 sayılı kanûna
göre Başbakanlık Makamı 'na değil doğrudan doğruya Baş-bakan'ın
şahsına bağlı bir kurum olan TAEK'in Başkanı'nın dahi Başbakan ile
görüşüp de kendilerini hiç mi hiç ilgilendirmeyen sonuçlar istihsâl
etmesini bile hazmedemiyorlardı! Bu sebeblerden ötürü Başbakan ile
ikinci bir görüşme imkânı ihdâs edebilmek için Başbakanlık
Müsteşarı'nın vaz ettiği örtük ambargoyu aşmam mümkün değildi.
Bu bürokratlar Kurum'daki bazı kıymetli ve deneyimli
arkadaşların Kurum'-dan uzaklaştırılması, kendi tavsiye edecekleri
200 kadar genç ve bilgisiz kimselerin Kurum'un kadrolarına atanması
ve Kurum içindeki kendilerine yakın(?!) kimselerin yüksek idârî
makamlara getirilmesi için bana az mı baskı yapmaya kalkışmışlar,
beni robotlaştırmayı başaramadıkları için de aleyhimde az mı dedikodu
yapmışlardı.
Bunlardan, her devrin boyasına rahatlıkla girmesiyle meşhûr ve
bu sebepten ötürü de Başbakanlık'da uzun süre dikiş tutturabilmiş ve
daha sonraları da bir üniversiteye kendisini rektör olarak tâyin
ettirebilmiş olan birisi, birkaç ay sonra bana, resmî bazı işler ve
özellikle de Avrupa Nükleer Araştırma Merkezi (CERN) ile
ilişkilerimiz dolayısıyla kendisiyle görüştüğüm Devlet Bakanı Tınaz
Titiz ile olan bu resmî münâsebetimin yakından izlendiğini îma ederek
edeb dışı bir cür'etle: "Hoca, sen bu adamla çok düşüp kalkma! O adam
komünisttir!" diye gözdağı vermeğe kalkışacak, benim bu edebsizliğe
karşı gösterdiğim şiddetli reaksiyon ve haddini bildirmem üzerine de
TAEK'in işlerini daha da yoğun bir biçimde baltalayacaktı.
Evet; Başbakanlık'taki bürokrasinin küçük de olsa etkili bir
kesimi alaturka bir McCarthy'cilik sergilemeye meraklıydı ve bu takım
nasıl bana îtimâd beslemiyorsa, benim de bu takıma hiç ama hiç
îtimâdım yoktu.
Başbakan ile yüzyüze ya da telefonla görüşebilmek üzere
yaptığım bütün girişimlerimde de karşıma sürekli bir duvar çekildi.
Neyse ki 26.05.1986 da isâbetli bir kararla kurulan Türkiye Radyasyon
Güvenliği Komitesi TAEK'in imdâdına yetişti. Bilhassa bu komitenin
başkanı Sanâyi ve Ticâret Bakanı Câhit Aral ile gerektiği her ân
görüşüp sorunları tartışabilmemiz bizi ferahlattı.
Sırası gelmişken şunu da açıkça ve altını çizerek ifâde etmek
istiyorum:
Türkiye Atom Enerjisi Kurumu Başkanlığı'nda ve Çekmece Nükleer
Araştırma ve Eğitim Merkezinde, yalnızca ""Türkiye'nin Çernobil
Çilesi" münâsebetiyle değil fakat her konuda, derin bir görev
anlayışı ve Devlete hizmet etmenin insanı rahatlatan fazîletine sâhip
olarak bana yardımcı olan şuurlu bir yakın mesâî arkadaşı topluluğu
ile çalışmış olmaktan fevkalâde mutluyum. Bu arkadaşlarımla yapmış
olduğum müşavereler beni pekçok defa isâbetsiz karar almaktan korumuş
ya da isâbetsiz olabilecek bazı karar tasavvurlarımdan rücû'
edebilmemi sağlamıştır.
Türkiye, eğer TAEK Başkanlığım süresince radyasyon bâdiresini bütün
Avrupa ülkelerine oranla en az zararla atlatabilmişse bunun sırrı,
her önemli kararda bu arkadaşlarımla müşâvere etmiş olmamda yatar.
Buna ek olarak, Kurumda yapılmış ama kamuoyuna intikâl etmemiş pekçok
işin başarısı da aslında onlara aittir. Alınan bütün kararların ve
yapılan bütün icraatın maddî ve mânevi bütün sorumluluğu ise yalnızca
ve yalnızca son karar mercii olmak hasebiyle bana râcîdir.
Alınması Gereken Önlemler TAEK'in Yetki Sınırlarını Aşıyor
Bu arada Selçuk Üniversitesi Rektörü Prof. Dr. Halil Cin'in
dâvetini kabûl ederek iki konferans vermek üzere Konya'ya gittim. 15
Mayıs sabahı verdiğim ilk konferans Çernobil kazâsının etkilerine ve
alınan önlemlere aitti. Bunu, aynı gün öğleden sonra "İslâmîyet'te
İlim" konusunu işleyen ikinci konferansım izledi. Ankara'ya
döndüğümde fırsattan istifâde iki gece üstüste beşer saat uyku uyumuş
olmanın verdiği zindelikle tekrar çileli işime sarıldım. Bu sefer
Türkiye'yi, TAEK'i ve beni yeni çileler bekliyordu.
Kuzey Kıbrıs Türk Cumhuriyeti'nde de yoğun bir olumsuz
propaganda sonucu ahâli radyasyon korkusuyla epeyi duyarlı
kılınmıştı. Yetkililer bu konuda TAEK'in yardımını istiyorlardı.
Hemen iki sağlık fizikçisinin Kıbrıs'a gidip hem KKTC'nin doğal
radyasyon haritasını çıkarmalarını, hem radyasyonun oraya da bir
etkisi olup olmadığını araştırmalarını ve hem de adada sürekli bir
radyasyon erken uyarı istasyonu kurulması için gerekli incelemelerde
bulunmaları tâlimatını verdim. Sonuçta
KKTC'nde, 500 metre genişliğinde fakat 30 kilometre uzunluğunda bir
şeridin radyasyondan biraz etkilenmiş olduğu ve o bölgede otlayan
koyunların sütünde cüzî bir radyasyon bulunduğu tesbit edildi.
Gerekli önlemler alındı. Bunun üzerine Kıbrıs yetkilileri beni ve RGD
Başkanı Özer Özerden'i konferans vermek üzere KKTC'ne dâvet ettiler.
Türkiye'deki çilelerimiz yakamızı bırakmadığından bu dâvete ancak
Ağustos 1986'da icâbet edebildik. Bu ziyâret esnâsında halka açık
konferanslar verdik; Bayrak Televizyonu'nda da bir saati aşkın bir
mülâkata katıldık; âtideki işbirliğinin tabanını oluşturduk.
Dışişleri Bakanlığından verilen bilgiler Avrupa Ekonomik
Topluluğu (AET) ülkelerinin kendi ithâlâtlarıyla ilgili olarak
bilhassa gıdâ maddelerine bir radyasyon sınırı koymuş olduklarına
dikkatimizi çekmekteydi. AET ülkeleri ithâl ettikleri her gıdâ
maddesinin 600 Bq/kg'dan az radyasyon içermesini şart koşuyordu. Buna
Türkiye'nin tepkisi ne olacaktı? Ayrıca Hazine Müsteşarlığı Müsteşar
Yardımcısı da beni arayarak Ukrayna'dan ithâl edilen tohumluk
buğdayın radyasyon bakımından bir mahzur teşkil edip etmeyeceğini
soruyordu. Aynı günlerde Avrupa'ya bir firma tarafından yapılmış olan
kekik ihrâcatı da kekiğin 600 Bq/kg'dan daha yüksek düzeyde radyasyon
ihtivâ ettiği iddiasıyla reddedilip geriye gönderiliyordu.
AET'nin kendi gümrük kapılarına vaz etmiş olduğu bu tedbirin
rasyonel ve âdil bir yanı yoktu. AET bu kısıtlamayı, gıdâların
tüketim mikdar ve şartlarına bakmaksızın vaz etmişti. Günde normal
bir kilo yenebilen üzüm ile en etobur insanın bile haftada 2 gramdan
fazla tüketemeyeceği kekik; un ile, Avrupalının daha ziyâde fındıklı
çikolatada ve pastada tükettiği, fındık da hep aynı kefeye
konulmuştu. Meselenin mantıkî bir sağlık endîşesi ile de ilgisi
yoktu. Nitekim AET dışı bir ülke olan Finlandiya'da tüketilecek tâze
ren geyiği etinde bulunmasına izin verilen radyasyon düzeyi normu
Çernobil kazâsından önce 2000 Bq/kg iken bu norm kazâdan sonra ve
zarûret karşısında yavaş yavaş 22.000 Bq/kg'a kadar yükseltilmişti.
O hâlde AET'nin bu önleminin amacı neydi? Bu önlem: 1)
öncelikle, Çernobil kazâsının ayaklarına kadar getirmiş olduğu
fırsattan istifâde edip GATT'ın (Gümrük Tarifeleri ve Ticâret
Hakkında Genel Anlaşma'nın) kuralları dışına çıkılmasını, yâni
proteksiyonist (korumacı) tedbirler alınmasını temin etmekteydi, 2)
AET dışı ülkelerden AETye yapılacak ithâlâtta fiyat kırma potansiyeli
ihdâs etmekteydi, 3) AET ülkelerinin başlarına sürekli dert olan
üretim fazlası büyük süt tozu, peynir, tereyağı, dondurulmuş et ve
tavuk stoklarının (hem de ümid edilmedik bir fiyatla) tüketilmesini
temin edebilecek bir zemin oluşturmaktaydı. Kısacası, AET'nin bu
önlemi halkın sağlığı endîşesinden ziyâde ekonomik ve politik
sebeplere dayanıyordu.
Türkiye'de birkaç muhâfazakâr gazetenin hâricinde hiçbir yayın
organının meselenin bu yönünü tahlîle kesinlikle yanaşmamış olması da
bana ve TAEK'de bu işin yoğun çilesini çeken yakın mesâî
arkadaşlarıma bir hayli garip fakat ilgi çekici ve sebepleri üzerinde
derinliğine düşünmeğe değer gelmişti!
Söz konusu stokların tüketilmesi ise Yugoslavya, Bulgaristan
ve Türkiye'nin Orta Doğu ülkeleri nezdindeki i'tibârlarının ve
rekabet güçlerinin kırılmasına bağlıydı. Amaç açık bir şekilde
tanımlandı mıydı, amaca varmak için yollar ve çâreler her zaman
bulunur. Hele söz konusu ülkelerde, "Fareli Köyün Kavalcısı"nı
izleyen fareler misâli, bu yönde profesyonelce yapılacak
propagandaların sihirli sesinin ve diğer iknâ edici imkânlarının
peşinden gitmeğe âmâde ve câhil oldukları hâlde her meselede söz
sâhibi olduklarını zannedip evhâmlarını hikmet sanan temyiz
fıkarâları da çokça bulunursa!
Türkiye hiç radyasyon yüzü görmemiş bile olsaydı AET
ülkelerinin vaz ettikleri bu önleme gene de bir cevap vermek
mecbûriyetinde kalacaktı. En azından ithâl ettiği gıdâlardaki
radyasyon düzeyine, mukâbele-i bilmisil esâsına göre, bir sınırlama
getirmesi ve bunu da kontrol etmesi gerekirdi. Radyasyon kontrolü
TAEK'in 2690 sayılı kuruluş kânûnunun rûhuna uygun ve yetkisi içinde
olan bir husûstu; ama gıdâ maddelerinin ithâlat rejimine bir
sınırlama getirerek gümrüğe gelen bir malın ithâline ya da malın geri
gönderilmesine karar vermesi TAEK'in kânûnî tasarrufunda olan bir
husûs değildi. Kezâ, ihdâs edildikten sonra böyle bir rejimin
ihrâcatçı ülkelere tebliği de gene TAEK'in yetkisi dışında kalan bir
husûstu. Dolayısıyla bu ve bunun gibi yetki tıkanıklıklarını
giderecek bir düzenleme gerekli görülüyordu.
'Türkiye Radyasyon Güvenliği Komitesi"
Dışişleri Bakanlığı'nın bu yöndeki bir tavsiye yazısına
dayanarak Başbakan'ın emriyle 26 Mayıs 1986'da, Çernobil Kazâsı'nın
yurt çapındaki etkilerini ilgili ve yetkili kuruluşların
koordinasyonuyla göğüsleyip çözümlemeye yönelik bir koordinasyon
komitesi kuruldu. Aslında bu, olağandışı bir kriz komitesi idi ve bu
niteliği ile görev yapacaktı. Komite'de: Başbakanlık, Dışişleri
Bakanlığı, Sağlık ve Sosyal Yardım Bakanlığı, Sanâyi ve Ticâret
Bakanlığı, Tarım Orman ve Köy İşleri Bakanlığı ve Kültür ve Turizm
Bakanlığı ile Türkiye Atom Enerjisi Kurumu'nun, Hâzine ve Dış Ticâret
Müsteşarlığının, Çevre Genel Müdürlüğü'nün ve İstanbul Teknik
Üniversite-si'nin yüksek kademe görevlileri bulunuyordu. Komite
üyelerinin sayısı belli değildi. Komite çalışmalarına kuruluş emrinde
sayılmış olanların dışında kimseler de katıla-biliyordu. Komite
oldukça esnek bir yapıya sâhipti. Bir kriz komitesi olduğu için kânûn
mârifetiyle kurulmamış olması da isâbetli olmuştu. Komitenin
Başkanı Sanâyi ve Ticâret Bakanı Câhit Aral'dı. TAEK'i ise ben ve RGD
Başkanı Özer Özerden temsil etmekteydi. Ayrıca Teknik İşler Yardımcım
Prof. Dr. Hasbi Yavuz da İstanbul Teknik Üniversitesi'ni temsilen
Komiteye dâhil edilmişti.
İlk toplantısında benim teklifim üzerine Türkiye Radyasyon
Güvenliği Komitesi adını benimseyen böyle bir komitenin kurulmuş
olması TAEK Başkanlığı'nda ve ÇNAEM'deki sorumluluk taşıyan
arkadaşlarımın nezdinde belirgin bir tereddütle karşılandı. Herkes
Komite ile TAEK arasında yetki sürtüşmelerinin ortaya çıkabilmesinden
endîşe ediyordu. Ben ise, soğukkanlı bir değerlendirmenin verdiği
huzurla, durumdan çok memnûndum. Arkadaşlarıma Komite'nin kurulmuş
olmasının fevkalâde isâbetli olduğunu şu sebeplere bağlayarak izah
ettim:
• Komite TAEK'in yetkisini aşan durumlarda koordinasyonu ve işlerin
hallini sağlayacaktır.
• TAEK'in görev yapması daha hızlı ve hizmetleri daha verimli
olacaktır.
• Basın'ın bir kesiminin TAEK'in üzerine uyguladığı baskı, Komite'nin
varlığı dolayısıyla, TAEK ile Komite arasında dağılacak ve TAEK daha
rahat çalışacaktır. (Bu kanaatimde tümüyle yanılmış olduğumu daha
sonra anlayacaktım. Basın'da "Türkiye Radyasyon Güvenliği Komitesi"ni
suçlayan ya da töhmet altında bırakan tek bir satır yazı dahi yer
almayacak; buna karşılık Basın'ın belirli kesimi mutlaka elenmesi
gereken kimse olarak benim hakkımda, "Vatan Hâini" yakıştırması
dâhil, demediğini bırakmayacaktı!)
• TAEK, Komite Başkanı'nın şahsında, bir muhâtab ve kıymetli bir
destekçi bulmuş olacak; ve bundan ötürü de Başbakanlık'daki bir kısım
yüksek bürokratın menfî tutumları bir süre için etkisiz
kalabilecektir. Yâni Komite'nin varlığı TAEK için doğal bir kalkan
olacaktır.
• TAEK'in verimli çalışması, etkinliği ve başarısı, aynı zamanda,
Komite'nin de verimliliği, etkinliği ve başarısı olacağından bunların
temini için TAEK'in ihtiyâcı olan techîzatın sür'atle satın alınması
husûsunda gerekli olan tahsîsat daha kolay sağlanacaktır.
• Türkiye Radyasyon Güvenliği Komitesi ile Türkiye Atom Enerjisi
Kurumu arasında yetki sürtüşmesi çıkması tümüyle muhâldir. TAEK'in
yetkilerinin temelinde 2690 sayılı kanûn vardır. Bu yetkilerin
tasarruf hakkını, bunu açıkça ifâde eden bir başka kanûn olmadıkça,
TAEK'in dışında hiçbir kuruluş ya da hiçbir şahıs ne iktisâb edebilir
ve ne de sâhiplenebilir.
Yakın mesâî arkadaşlarım bu argümanlara hak vermekle beraber
Başbakanlık'da danışman olarak çalışmakta olan ve bu sıfatıyla
Komite'de yer, alan eski bir TAEK mensûbu hanımın TAEK'deki bazı
kimselere karşı duyduğu derin antipati dolayısıyla Komite'yi
karıştırmasından endîşe ediyorlardı. Bundan sonra XX diye ifâde
edeceğim bu hanım, ben TAEK Başkanı olarak atandığımda araya adamlar
koyarak kendisinin bana Başkan Yardımcısı olarak atanmasının isâbetli
olacağını ih-sâs ettirmişti. Ben ise TAEK Başkanlığı makamının ister
istemez siyasî nitelikte bir makam olduğunu ve bu niteliğiyle de aynı
kimse tarafından uzun müddet işgal edilemediğini, Başkan değiştiğinde
genel olarak yeni Başkan'ın eski Yardımcıları da değiştirdiğini, eğer
Yardımcılar Kurum içinden kimselerse Yardımcılık görevinden alınıp
başka bir göreve verilmenin Kurum içindeki mesâî arkadaşlarına karşı
kendilerinde sürekli bir ezikliğe ve ekşiliğe yol açmakta olduğunu,
bunu kendisinin de geçmişte bir kere yaşamış olması hasebiyle bilmesi
gerektiğini ifâde ederek TAEK'deki arkadaşlarımın idârî değerlerini
ve özellikle de kendisinin değerini takdîr etmekle beraber Başkan
Yardımcılıkları'na tâyin yapmam gerektiğinde, sırf bu sebeplerden
ötürü, içeriden kimseyi buraya atamamak husûsunda ilke kararı almış
olduğumu aracılara bildirmiştim.
Bu olabildiğince nâzik red, XX'de büyük bir hayal kırıklığına
ve bana karşı da sönmek bilmeyen bir husûmete ve hınca yol açmış ve
bir müddet sonra da Başbakanlığa naklini taleb etmişti. Onun için bir
süredenberi Başbakanlık'da danışman olarak çalışmakta ve TAEK'deki
muzır(!) kimseler hakkında Yüksek Bürokrasi'yi ve özellikle de
Başbakanlık Müsteşarını uyarma(!) ve bilgilendirme(!) görevini dört
dörtlük bir dirâyet(!) sergileyerek ifâ etmekteydi.
Ben mesâî arkadaşlarıma bu endîşelerinin muhâl olduğunu
söyledim. Bu kadar kritik bir dönemde ve TAEK'in önemi bu kadar
artmışken ne XX'in Komite'de TAEK aleyhine bir girişimde bulunması ve
ne de aklı başında bir kimseyi ve özellikle de Bakanı Komite'nin tek
bilimsel dayanağı olan TAEK'e karşı etkilemesi mümkündü. Fakat
nedense arkadaşlarımdan hiçbiri bu iyimserliğime katılmadı.
Mesâî arkadaşlarımın bu iyimserliğime katılmalarındaki
tereddütlerinin maalesef bir takım sağlam sebeplere dayandığını
Türkiye Radyasyon Güvenliği Komite-si'nin daha birinci toplantısında
hayret ve üzüntüyle kabûl etmek mecbûriyetinde kalacaktım.
* * *
IV. BÖLÜM
YENİ ÖNLEMLER, YENİ SORUNLAR (27 Mayıs - 7 Temmuz 1986)
Bakan Câhit Aral İle İlk Görüşme
Türkiye Radyasyon Güvenliği Komitesi Başkanı Sanâyi ve Ticâret
Bakanı Câhit Aral ile ilk görüşmemiz, kendisini RGD Başkanı Özer
Özerden ile birlikte zi-yâret ettiğimiz makamında vuku buldu. Bakana
30 Nisan'dan bugüne kadar Türkiye Atom Enerjisi Kurumu olarak almış
olduğumuz önlemler ve yaptığımız faaliyetler hakkında ayrıntılı bir
izahat sunduk. Bu arada Karadeniz Bölgesinden toplanan numûnelerin
ilk tetkikinden fındık ve yeşil çay bitkilerinin de bir mikdar
radyasyon içerdiklerinin anlaşıldığı ancak bölgenin tüm ürünlerinin
ne vüs'atte etkilendiğinin tesbit edilebilmesi için çok etrâflı bir
araştırma yapmak ve çayın da işlenmiş olmasını beklemek gerektiğini
bildirdik.
Câhit Aral "askerliğini NBK (Nükleer biyoloji Kimya) bölümünde
yapmış olmak hasebiyle radyasyon konusunu iyi bildiğini, ayrıca kendi
şahsî gayretiyle yaptığı incelemeler sonucu bu ve bununla ilgili
konuların da uzmanı olduğunu" ifâde etti. Bizi büyük bir dikkatle
dinledi. Mühendis kökenli olmasının alışkanlığıyla ayrıntılara kadar
inerek sorular sordu. Kurum olarak kısa ve uzun vâdelerde ne gibi
önlemler plânladığımızı öğrenmek istedi.
Kendisine: 1) kısa vâdede en âcil işin ithâl ve ihrâc edilecek
gıdâ maddelerinin içerdikleri radyasyon düzeyi hakkında TAEK'in
düzenlemesi gerekli olan "Radyasyon Sertifikası"nın Gümrük nezdindeki
hukukî durumunun ve yetkisinin tesbit ve ta'mîmi olduğunu, bundan
sonra ise 2) TAEK'in techîzat eksikliğinin hızla giderilmesi için
gerekli ek tahsîsatın bulunmasının, ve 3) Türkiye'nin yakınında
bulunan ama Batı anlamında nükleer güvenlik felsefesine uymayan
pekçok nükleer santralin oluşturdukları potansiyel tehlikeye karşı
bir önlem olmak üzere bütün Türkiye'yi ve Kuzey Kıbrıs Türk
Cumhuriyetini de kaplayan bir Radyasyon Erken-Uyarı Sistemi Ağı
(RESA)'nın tesisinin isâbetli olacağını arz ettik. Her bir otomatik
RESA gözlem istasyonunda sürekli olarak ölçülen havadaki radyasyon
düzeyinin tek bir merkezde toplanmasıyla, yaklaşmakta olan bir
nükleer tehlikenin ânında değerlendirilmesi ve evriminin izlenmesi
imkân dâhiline girmiş olacaktı.
Bakan: "Üzülmeyiniz sayın Hocam. Bunların hepsi de mâkul
önlemler. Önce bunları Türkiye Radyasyon Güvenliği Komitesinde bir
kere görüşelim. Hepsi gerçekleştirilir. Lûtfen benimle sürekli temâs
hâlinde olunuz" dedi ve bizi kapıya kadar geçirip yanaklarımızdan
öperek uğurladı.
Özer Özerden ile Sanâyi Bakanlığı binasından kuş gibi hafif
ayrıldık. Bakanın meseleye bakış açısı, bu konuya karşı hevesi ve
nezâketi bizi etkilemiş ve rahatlatmıştı.
Mayıs'ın başındanberi radyasyon düzeyi ölçümleri,
dekontaminasyon, numû-ne toplama ve sâir işlemler için Anadolu ve
Trakya'da büyük bir nefis ferâgati ile gece gündüz, yağmur çamur
demeden çalışmış ve toplam olarak 28.000 km'den fazla yol katetmiş,
onbinlerce radyasyon düzeyi ölçüp kaydetmiş olan 42 kişilik bir ekip
ile, bunların yanında, getirilen numûnelerin lâboratuvarlarda
analizini yapanların ni-hâyet hükûmet düzeyinde bir takdîrkâr
bulacaklarını ümid etmeğe başlamıştık.
Bu ekip içinde gece yarısı sıcacık yatağından kaldırıp yola
çıkarttıklarımızın; 2 ilâ 13 hafta süreyle çoluğundan çocuğundan uzak
kalmış olanların; evinden uzun süre haber almaya fırsat bulamamış
olanların; çoğu kere bürokratik imkânsızlıklar sonucu kendilerine
ânında harcırâhını yetiştiremediğimiz hâlde konusundan komşusundan
borç alıp görevini itirazsız sürdürenlerin; dağlarda, bayırlarda,
çamurlarda radyasyon ölçümleri yaparken yamaçlardan yuvarlananların,
üstü başı yırtılanların, elbiseleri perîşan olanların, ayakkabılarını
kaybedenlerin; lâboratuvarda 72 saat uykusuz kalarak analiz yaptıktan
sonra yorgunluktan fenâlık geçirip bayılanların; velhâsıl, Devlete ve
Millete olan hizmet aşkının, üstün görev ve hizmet anlayışının
destânî bir örneğini sunmuş olan bütün TAEK personelinin, artık
yalnızca TAEK Başkanı olarak fakîr abd-i âcizin değil, nihâyet Devlet
Baba'nın da takdîr ve taltîfine mazhar olacaklarını büyük bir
iyimserlikle hayâl etmeğe başlamıştık.
"Türkiye Radyasyon Güvenliği Komitesi"nin İlk Toplantısı
"Türkiye Radyasyon Güvenliği Komitesi"nin ilk toplantısı
Sanâyi ve Ticâret Bakanlığı'nın toplantı salonunda ve Bakan Câhit
Aral'ın başkanlığında Haziran başında yapıldı. Başkan hem kendisinin
bu konuya yabancı olmadığını izah eden ve hem de Hükûmet'in konuya
bakış açısını dile getiren bir konuşma yaptıktan sonra sözü Türkiye
Atom Enerjisi Kurumu Başkanı olarak bana verdi. Bunun üzerine ben de
30 Nisan'dan bu yana Türkiye Atom Enerjisi Kurumu tarafından yapılmış
ve hâlen yapılmakta olan bütün çalışmaları özetleyen, karşılaşılan
yetki ve finans zorluklarını dile getiren bir konuşma yaptım. Ve
konuşmamda özellikle Çernobil kazâsının Türkiye üzerindeki etkilerini
tesbit etmekle ve gerekli önlemlerin alınmasını sağlamakla yükümlü
kılınmış olan TAEK personelinin ne kadar büyük bir bilinçle
görevlerini ifâ etmiş ve etmekte olduklarını vurguladım. Bu, aslında,
Radyasyon Sağlığı ve Güvenliği Dairesi Başkanı Özer Özerden ile
birlikte Bakan'a takdîm etmiş olduğumuz brifingin bir tekrarıydı.
Sözümü bitirdiğim zaman, konuşmam esnâsında beni büyük bir
gerginlikle dinlemiş olduğu gözümden kaçmamış olan, Başbakanlık
Müsteşarlığı adına toplantıya katılan eski TAEK mensûbu XX söz
istedi.
XX, büyük bir sinirlilikle, doğrudan doğruya RGD Başkanı Özer
Özerden'i hedef alıp şedit bir âmirin memûrundan hesap sormasını
andıran çiğ bir biçimde Sr-90 (stronsiyum 90) radyoizotopunun Kurum
tarafından ölçülüp ölçülmediğini sordu. Aldığı olumsuz cevaba
karşılık Sr-90 çok önemli olduğunu ve bu ölçüm yapılmadığı takdîrde
yapılmış olan işlerin hiçbir değeri olmayacağını iddia ederek Kurumu
karalamaya başladı. XX'in yanında bulunan ve herhâlde onun böyle bir
çıkış yapacağından toplantıdan önce haberi olmuş olan bir kişi hâriç,
herkes reaksiyonunu ya şaşkınlık ya da infial ifâde eden yüz
hatlarıyla dile getirmekteydi.
Devletin bu konudaki tek yetkili Kurumu olan Türkiye Atom
Enerjisi Kuru-mu'nun elindeki bütün imkânlara ve 60 kadar radyasyon
uzmanına rağmen hiçbir şey yapmamış, XX'in bilgi ve beceri bakımından
hepsinden ve de Kurum'dan çok üstün olduğunu telmih eden bu
tecâvüzkârâne davranışı kendisine çok şey kaybettirmekteydi ama o
TAEK'i ve başındakileri batırmak için eline geçtiğini zannettiği bu
şâhâ-ne fırsatın verdiği sarhoşlukla kendini batırmakta olduğunun
farkında değildi. Bakan ise Komite'nin bu ilk toplantısında XX'in
birliği bozucu, nifâk çıkarıcı bu tutumundan ziyâdesiyle rahatsız
olmuş, yüzü kıpkırmızı kesilmişti. Bense yapılmak istenen bütün
baskılara rağmen XX'i kendine Başkan Yardımcısı olarak atamamış
olmamın ne kadar isâbetli olmuş olduğunun idrâki içinde Allah'a hamd
etmekteydim.
XX, bütün gayzını kustuktan sonra RGD Başkanı Özer Özerden,
Bakan'a, hi-tâben Sr-90'ın aranmamasının sebebinin Çernobil kazâsında
bu radyoizotopun etrâfa kayda değer bir oranda dağılmamış olması
olduğunu bildirdi. TAEK'in sürekli temâs hâlinde olduğu Uluslararası
Atom Enerjisi Ajansı ve Ekonomik İşbirliği ve Kalkınma Teşkilâtı
Nükleer Enerji Ajansı ile Çernobil kazâsı dolayısıyla temâs ve bilgi
alışverişinde bulunduğumuz ülkelerde o güne kadar Sr-90 analizi bir
rutin olarak yapılmamıştı. Türkiye Atom Enerjisi Kurumu'nun da,
bundan dolayı, elindeki sınırlı zaman, personel ve techîzat
imkânlarını pratik bir sonucu olmayacağı müsellem bir şey için
harcaması herhâlde isâbetli olmazdı.
Bakan derhâl başka bir konuya geçerek bu nahoş olayın
etkilerini silmek istedi. Nitekim, gıdâ maddeleri ithâlâtında
Türkiye'nin de, Avrupa Ekonomik Topluluğu gibi, ancak 600 Bq/kg'ın
altında bir radyasyon düzeyi olan gıdâ maddelerinin ithâline müsaade
etmesi; gıdâ ihrâcatçılarının ise TAEK'den bir "Radyasyondan Ârîdir"
belgesi almadan ihrâcat yapmamaları ilke kararlarına bağlandı.
İthâlâtta gıdâlardan alınacak olan numûnelerin analizi TAEK
tarafından yapılacaktı. Bizim teklifimiz üzerine Radyasyon Erken-
Uyarı Sistemi Ağı (RESA) kurulması için, TAEK'in gerekli istasyon
yerlerinin seçimini hâvî bir etüdü bir sonraki Komite toplantısına
getirmesi de karara bağlandı.
Çalkantılı Günler
Komite'nin bu ilk toplantısını izleyen günlerde TAEK'in
bürokratik yükü olağanüstü arttı. Ne kadar gıdâ ithâlâtçısı ve
ihrâcatçısı firma varsa her gün kapımızı aşındırır, bizden
tamamlayıcı bilgi ister olmuşlardı. Bunun üzerine sür'atle ÇNAEM
Müdürlüğü'ne ithâlât ve ihrâcatta gıdâ numûnelerinin spektroskopik
analizlerini yapmak ve TAEK Başkanı adına "Radyasyon Sertifikası"
düzenlemek yetkisini verdim. Ankara'da Türkiye Atom Enerjisi Kurumu
Başkanlığı adına "Radyasyon Serti-fikası"nı Radyasyon Sağlığı ve
Güvenliği Dairesi veriyordu.
Her ayın sonunda 5 gün Çekmece Nükleer Araştırma ve Eğitim
Merkezi'ni teftiş etmeyi ve oradaki idâreciler ve Bölüm Başkanları
ile Koordinasyon Kurulu toplantıları yaparak bir ay zarfında birikmiş
ve idârecilerin üstesinden gelemediği sorunları ânında çözmeyi âdet
hâline getirmiştim. Ancak Haziran'da ÇNAEM'e ay sonundan önce giderek
ileride daha da yoğunlaşacağını ümid ettiğimiz bu Gümrük'den numûne
alma, analiz yapma ve "Radyasyon Sertifikası" verme işlemlerinin
hepsinin kurallarını arkadaşlarımla birlikte tesbit ettim. ÇNAEM'de
hem çok ciddî hem de sorumluluklarını müdrîk hârikulâde bir ekip
idâredeydi. Azlime kadar geçen zaman zarfında bu işlemler o kadar
objektif ve o kadar hakkâniyet esaslârına uygun olarak yürütüldü ki
bir kişi çıkıp da verilen hizmetler hakkında en küçük bir serzenişte
ve de şikâyette bulunmadı. Başlangıçta numûnelerin analizleri için
firmalar en çok 3-4 gün bekliyorlardı. Fakat Ağustos ayından
i'tibâren yeni analiz cihâzlarımız gelip de hizmete sokulunca analiz
kapasitemiz bir günde ve tek vardiyada 300 analize yükseldi. İşin
başlarında ise bir günün tümünü kapsayan 3 vardiyada zar zor ancak 40
analiz yapılabiliyordu.
Fakat gıdâ ithâlât ve ihrâcatı yalnızca Ankara ve İstanbul'dan
olmuyordu ki! Güneydoğu Anadolu'dan ya da Mersin'den veyâhut da
İzmir'den ve hattâ Trabzon'dan yapılacak bir ithâlât ve ihrâcat için
tüccara analizini İstanbul'da yaptırmak ve belgesini de İstanbul veya
Ankara'dan almak ağır bir yüktü. Bu tıkanıklığın ve bu durumun ihdâs
ettiği hoşnutsuzluğun önüne geçmek için en azından İzmir, Mersin,
Gaziantep ve Giresun'da da TAEK'in "Radyasyon Sertifikası" veren
bürolar açması gerekliydi.
Ancak bu iş için TAEK'in elinde bütçe tahsîsatı yoktu. Elemanı
da azdı. Zâten RGD, Çernobil kazâsı çıktı çıkalı, röntgen ve kobalt
tedâvi cihâzları gibi tıbbî ve keza sınaî radyasyon kaynaklarının
rutin kontrolünü yapamaz olmuştu; zirâ bütün elemanları yalnızca
Çernobil kazâsının etkilerini ölçmeğe ve bu kazâ ile ilgili işlere
kaydırılmış bulunmaktaydılar.
Bunun için Bakan Câhit Aral'a ve Hâzine ve Dış Ticâret
Müsteşarlığı'nâ, mahallî Ticâret Oda'larının mâlî destek ve doğru
dürüst yatacak yer göstermelerini temin etmeleri hâlinde, söz konusu
illerde TAEK'in bürolarının açılabileceğini bildirdik. Bu bürolar
açıldı ve pekçok da hizmet gördüler. Daha sonra bunlara Urfa ve
Antakya bürolarımız da eklendi. Ama buraya gönderdiğimiz elemanların
çektikleri çileler beni çok üzdü. Bu fedâkâr elemanlarımıza,
bürokrasi hazretlerinin cevâz vermemesi dolayısıyla, taltîf edici
birer plâket takdîm etmekten başka hiçbir şey yapamamış olmanın
üzüntüsü el'an içimdedir.
Avrupa Ekonomik Topluluğu'nun gümrüklerinde uyguladığı 600
Bq/kg sınırının da bizim onlara mukâbele-i bilmisil olarak
uyguladığımız aynı önlemin de rasyonel bir yanı yoktu. Bize bu sınırı
uygulayan ülkelerden birinden ithâl edilen bir süt tozu partisinden
ÇNAEM'e getirilen numûnesinin analizinden süt tozunun 680 Bq/kg
düzeyinde bir radyasyon içerdiği anlaşılmaktaydı. Bu onların bize
bizim de onlara uyguladığımız 600 Bq/kg sınırının % 15 üstünde kalan
bir değer olduğu için ÇNA-EM süt tozunun ithâline müsaade etmemiş.
Hâlbuki bu süt tozu sulandırıldığı zaman içerdiği radyasyon düzeyi en
çok 60 Bq/kg olmaktaydı. Ama bu işte Avrupalılar katı ve mantıksız
kural koymuşlardı; biz de aynı katı aynı mantıksız kuralları
kendilerine uyguluyorduk.
Kezâ, bir seferinde de, 30.000, -$'lık bir dondurulmuş et
partisini Romanya'ya gerisin geriye çevirmiştik. İthâlâtçı firma bu
husûsta çok ricâda bulunmuş; çok kimseden ve çok şeyden(!) medet
ummuştu ama nâfile! Kural kuraldı. Bu husûsta hiçbir ayrıcalık söz
konusu olamazdı. Bu tâlimata ÇNAEM idâresi harfiyyen riâyet etmiş
olduğu içindir ki Kurum'a bu yönde asla bir tenkid gelmedi.
Et diyince hatırıma geldi. Avrupa Ekonomik Topluluğu ülkeleri
ellerindeki radyasyonsuz et ve diğer gıdâ maddesi stoklarını eritmek
için Türkiye, Bulgaristan ve Yugoslavya'nın başlıca müşterileri olan
Suudî Arabistan'da ve Kuveyt'de çok sinsi ve çok usturuplu bir
propagandayla bu ülkelerin ithâlât için uygulamaya başlayacakları
radyasyon sınırını 9,6 Bq/kg (dokuz virgül altı Bq/kg) gibi gülünç ve
mantıksızın mantıksızı bir düzeye, doğal radyasyon düzeyine,
indirtmeğe muvaffak olmuşlardı. Yugoslavya ve Bulgaristan'dan bu
ülkelere et ihrâcatı bıçakla kesilmiş gibi kesilmişti. Türkiye'nin
ise bu konuda bir korkusu yoktu, çünkü ihrâc edilen koyunlar Afyon
bölgesinden toplanmaktaydı ve kesinlikle radyasyon içermiyordu.
Ancak bir süre sonra bu ülkelere ihrâc edilen etler yüksek
radyasyon içeriyor diye hem de kokmuş vaziyette Türkiye'ye iade
edilmeğe başlandı. Sâdece iade edilmekle kalmadı, bu ülkeler
kesinlikle Türkiye'den et ithâl etmeme kararı aldılar. Gerek gelen
etlerin ÇNAEM tarafından analizi, gerekse Suudî Arabistan ve Kuveyt
yetkililerinden alınan bilgiler birbirlerini te'yid etmekteydi: iade
edilen etler 580 Bq/kg civârında bir radyasyon düzeyine sâhiptiler.
Bu olacak iş değildi. Acaba Anadolu'nun göbeğinde, Afyon ve
civârında, TAEK'in gezici radyasyon ölçüm ekiplerinin gözlerinden
kaçırdıkları radyasyonlu bir bölge mi vardı? Bu yörenin radyasyon
bakımından tekrar tetkiki burada radyasyonlu yer bulunmadığını bir
kere daha te'yid etti. Ancak o sırada ithâlât için ÇNAEM tarafından
verilen ithâlât müsaadelerinin rutin tetkikinde İstanbul'da sanayinin
ve ticâretin her kolunda dal-budak salmış olan çok büyük bir firmanın
birkaç aydır Romanya, Yugoslavya ve Macaristan'dan 550-600 Bq/kg
arasında bir radyasyon düzeyine sâhip külliyetli mikdarda çok ucuz
(normal piyasadaki fiyatın 1/4'üne eşit) fiyatla et ithâl etmiş
olduğu gözümüze çarptı. Ayrıca Arabistan'dan iade edilen etlerdeki
damgaların da Afyon yöresine değil İstanbul civârın-daki bir
mezbahaya ait olduğu anlaşıldı.
Söz konusu firma çok ucuza ithâl ettiği, müsaade edilen
radyasyon düzeyinin altında fakat 550-600 Bq/kg kadar radyasyon
içeren etlerin üzerindeki menşe damgasını kesip çıkardıktan sonra
İstanbul'daki özel bir mezbahanın damgasını vuruyor ve sanki Türk eti
imiş gibi üstelik de damping yaparak Suudî Arabistan'a ve Kuveyt'e ve
tabiî diğer rakip Türk firmalarının zararına olacak şekilde,
reeksport (yeniden ihrâc) ediyordu. Ancak oyunu geri tepmiş ve bütün
etleri yüksek radyasyonlu gerekçesiyle geri çevrilmişti. Bu firmanın
doğurduğu zarar ne yazık ki yalnızca kendisini ilgilendirmiyor,
Arapların Türk etlerine vaz ettikleri ithâl yasağı dolayısıyla bütün
Türk ekonomisine zarar veriyordu.
Bu tesbitten sonra ben hemen "Türkiye Radyasyon Güvenliği
Komitesi" Başkanı Sanâyi ve Ticâret Bakanı Câhit Aral'ı aradım.
Durumu ayrıntılarıyla kendisine izah ettim. Bana: "Muhterem Hocam; bu
durumda ne önerirsiniz?" dedi. Ben de kendisine Türkiye'nin ithâlât
için vaz etmiş olduğu radyasyon sınırını 600 Bq/kgdan 280 Bq/kg'a
indirmeyi önerdim. Bakan bunu kabûl etti. Hemen yazısını hazırlayıp
imzâya sundum. Bu yeni durum bütün ilgili devletlere bildirildi.
Bunun üzerine Bal-kanlar'dan radyasyon içeren et ithâlâtı durdu. Ama
firmalar şimdi radyasyonsuz etimizi dahi, bize karşı vaz edilmiş olan
yasak dolayısıyla, ne Suudî Arabistan'a ve ne de Kuveyt'e
satabiliyorlardı. Bu yasağın kaldırılması Türkiye Atom Enerjisi
Kurumu'nun, Hazine ve Dış Ticâret Müsteşarlığı'nın ve Dışişleri
Bakanlığı'nın ortaklaşa gayretleriyle fakat epeyi uzun bir zaman
süresi sonunda gerçekleşebildi.
"Türkiye Radyasyon Güvenliği Komitesi"nin 7 Temmuz 1986 günlü
Resmî Gazete'de yayınlanan kararı uyarınca TAEK hem ithâl edilen ve
hem de ihrâc edilen gıdâ maddelerinin içerdikleri radyasyon düzeyini
ölçerek "Radyasyon Sertifikası" düzenlemek husûsunda yetkili ve
görevli kılınmaktaydı. Rahat bir nefes aldık; yeni statümüz
regülârize olmuştu!
Çernobil Kazâsının Avrupa'daki Sosyolojik Etkileri
Çernobil kazâsı sonrasında radyasyon ölçümlerinin sonuçlarını
kamuoyuna sunmayan Türkiye, İsviçre ve Fransa'da, kazânın uyandırdığı
bütün endîşelere ve ya-zılı-görüntülü kitle iletişim araçlarının bu
endîşeyi körükleyen bütün faaliyetlerine rağmen, panik çıkmamıştı.
Fransa'da kopan şamata Türkiye'dekinden çok daha yaygın ve şiddetli
olmuş; pekçok baskı grubu hükûmetin istifâsını taleb etmişti. Ama
kimsenin aklına (bizdeki TAEK Başkanı'na tekâbül eden) Fransız Atom
Enerjisi Yüksek Komiseri'ne sataşmak gelmemişti. Aynı şey İsviçre
için de geçerliydi.
Komşumuz Yunanistan'da Demokritos Nükleer Araştırma Merkezi her
gün âlimâne ve ayrıntılı radyasyon bildirileri yayınlamak sûretiyle
Yunanistan'ın ve özellikle de Atina halkının olağanüstü tedirgin
olmasına yol açmıştı. Halk radyasyon birimlerinden hiçbir şey
anlamadığı için, sütteki ve etteki radyasyon düzeyleri ile bunların
değerlerindeki (aslında hiçbir şey ifâde etmeyen) gündelik oynamalar
daimâ paniğe yol açan büyük bir endîşe ile karşılanıyordu.
Yunanistan'daki panik I-131 uptake'i yaptırmak üzere pekçok kimsenin
nükleer tıp merkezlerine hücûm etmesine ve pekçok hâmile kadının da
ceninlerini aldırmak üzere kürtaj için hastahânelere müracaat
etmelerine yol açmıştı.
Çernobil kazâsından sonra Avrupa'da radyasyonun yükselmesinin
tahrîk ettiği panikle alınmış olan olağanüstü sert ve radikal bir
takım önlemler bu işin ilmini yapan kimselere ters, isâbetsiz ve
fuzûlî gelmiştir. Fakat bu önlemlere görünüşte bilimsel bir kılıf
geçirilmiş ama çoğunun yalnızca politik önlemler ya da politik
çıkarlara hizmet edebilecek nitelikte önlemler oldukları daha sonra
anlaşılmıştır.
Gerek Federal Almanya'da gerekse Avusturya'da politika
radyasyon konusunda olağanüstü sert önlemlerin alınmasında büyük
ağırlığı olan bir etken olarak ortaya çıkmıştır. Her iki ülkede de
Yeşiller Partisi'nin bulunması ve bu partinin kamuoyunda gitgide
ağırlık kazanarak seçimleri etkileyecek düzeye ulaşmış olması siyâsî
idârecilerin bazen kıraldan fazla kıralcı davranmalarına sebep olmuş,
hiç alınmaması gereken bir sürü fuzûlî önlem alınmış ve bu, her iki
ülkenin ekonomisi için de anlamsız kayıplara yol açmıştır. Federal
Almanya'nın yalnızca Bavyera bölgesinde Çernobil kazâsını izleyen ay
içinde radyasyonlu diye itlâf edilen süt; et, sebze ve meyvanın
değerinin 300 milyon DM olduğu açıklanmıştır. Oysa en azından, bizim
yaptığımız gibi, bu sütler peynir yapılarak değerlendirilebilirdi.
Avusturya'da ise, cumhurbaşkanlığı seçiminin birinci turundan
sonra, Yeşiller Partisi'nin toplam oyların % 6,7'sini almış olduğu
anlaşılınca bu oyları balotajda yâni seçimin yalnızca en yüksek oyu
alan iki adayı arasında cereyân edecek olan ikinci turunda kendi
tarafina çekebilmek için iktidardaki parti radyasyonla ilgili
olağanüstü abartılı önlemler almış; iç pazarın alt üst olmasına göz
yummuş ve cumhurbaşkanı seçiminin ikinci turunun yapılacağı 9 Haziran
sabahına kadar TV, Basın, Radyo ve büyük duvar afişleri aracılığıyla
çok yoğun bir anti-nükleer propaganda ve beyin yıkama operasyonu
yürütmüştür.
Ancak 10 Haziran sabahı, bütün bunlara rağmen, ön seçimde
Yeşiller Partisi'-ne gitmiş olan oyların balotajda kendi adaylarına
kaymamış ve cumhurbaşkanlığı seçimini iktidar partisi adayının
kazanamamış olduğu anlaşılır anlaşılmaz iktidardaki parti seçim
öncesinde tahrîk ettiği bu yoğun anti-nükleer propagandayı, bir daha
rücû' etmeyecek biçimde, bıçakla kesmiş gibi kesmiştir. Zirâ iktidar
partisi son bir aydanberi sunî olarak büyütüp beslediği radyasyon
gulyabânisi ile mücâdele etmek durumuna itileceğini anlamış ve onun
için de radyasyon konusunda yapay olarak kö-rükleyip abarttığı
tansiyonu hemen düşürmüştür.
Çernobil kazâsından pekçok çıkar çevreleri yararlanmıştır.
Bunları tahlîl eden pekçok da makale ve kitap yazılmıştır. Ama bu
konudaki en derin tahlîl Yves Lecerf ve Edouard Parker isimli iki
genç fransız sosyologu tarafından yapılmıştır. Bu bilim adamlarının
L'affaire Tchernobyl, La Guerre des Rumeurs4 (Çernobil Olayı,
Dedikodular Savaşı) isimli 400 sayfalık ortak kitabı çeşitli çıkar
çevrelerinin bu kazâyı nasıl bir dezinformasyon aracı olarak
kullanılmış oldukları hakkında olağanüstü aydınlatıcı ve ilginç bir
incelemedir.
Yves Lecerf, Edouard Parker, L'affaire Tchernobyl, La Guerre des
Rumeurs, Presses Universi-taires de France (PUF), Paris 1987.
V. BÖLÜM
KEKİKTE, TÜTÜNDE, FINDIKTA VE MERCİMEK SAMANINDA RADYASYON
Kekikte Radyasyon
Kekik radyoaktif Cs-134 ve Cs-137 izotplarını olağanüstü tutan
bir bitki olarak karşımıza çıkmıştı. Kekikteki radyasyon düzeyi
600.000 Bq/kg'a kadar ulaşabiliyordu. Kekik ihrâcatçıları başlangıçta
büyük sıkıntılar çekti. Avrupa Ekonomik Topluluğu ülkeleri 600
Bq/kg'dan yüksek radyasyon düzeyine sâhip gıdâ maddesi ithâline
müsaade etmedikleri için ihrâc edilen kekiklerimiz işin başında hep
geri döndü. Ancak daha sonra A.B.D.nin Fransa'dan külliyetli mikdarda
kekik talebinde bulunması, bu ülkenin de bu talebi karşılayacak
düzeyde olmaması sebebiyle bu ülke, kendi Gümrük teşkilâtıyla özel
olarak anlaşarak, Türkiye'den kaçak olarak ve külliyetli mikdarda
ithâl ettiği ortalama 300.000 Bq/kg'lık bir radyasyon düzeyine sâhip
kekiği mis gibi kendi topraklarında yetişen radyasyonsuz kekikmiş
gibi bu Amerika ülkesine reeksport etmişti. Ekonomik çıkarlar konusu
olduğunda radyasyon kısıtlayıcı bir bahâne olmaktan çıkıyordu!
Tütünde Radyasyon
Türkiye'nin önemli bir ihrâc metaı olan tütünün radyasyon tutup
tutmadığı sağlık ve millî ekonomi açısından büyük önem arz
etmekteydi. Bunu tesbit etmek için çeşitli yörelerden bir dizi tütün
numûnesi getirterek bunların spektroskopik analizlerini yaptık.
Sonuçta, kuru tütünün en çok 274 Bq/kg düzeyinde bir radyasyon
içerdiği anlaşıldı. Bu bizleri ferahlattı. Bu düzeydeki bir radyasyon
bir tehlike teşkil etmiyordu.
Ancak bu sıralarda özellikle İzmir'deki bazı tütün
ihracatçılarının ellerindeki tütünü öncelikle paraya çevirebilmek
üzere, firma adı da zikrederek, rakiplerinin tütünlerinin radyasyonlu
olduğunu ama kendi tütünlerinde radyasyon bulunmadığını AB.D.ndeki
tütün ithâlâtçısı firmalara telekslerle ve telgraflarla bildirdikleri
haberini aldık.
Fakat kısa bir süre sonra ürettikleri sigaraların ithâl
ettikleri Türk tütününden ötürü radyasyonlu sigara diye adının
çıkmasını istemeyen yabancı firmaların, bu ihrâcatçıları, kendilerine
has yöntemleriyle(!) sükûta icbâr ettiklerini öğrendik. Sonuçta,
tütünlerimiz hiçbir problem çıkmaksızın rahatça ihrâc edildi: Çünkü
Amerika Birleşik Devletlerinin türk tütününe ihtiyâcı vardı ve A.B.D.
tütündeki radyasyon düzeyinin zararlı olmadığını çok iyi biliyordu!
Tütünde en çok 274 Bq/kg düzeyinde bir radyasyon tesbit edilmiş
olduğunu, sorusu üzerine, Milliyet gazetesine açıklamış olmama rağmen
bu haberin o gazetenin en göze görünmez yerde yayınlanmış olması ve
daha sonra fındık ve çay meselesinde büyük şamata koparan Basın'ın
belirli bir kesiminin ise bu konuda dut yemiş bülbül misâli sesinin
soluğunun kesinlikle çıkmamış olması, fehâmeti kıt olmayanlar için
üzerinde dikkatle durulması gereken bir tefekkür konusu olmalıdır!
Fındıkta Radyasyon
Fındık rekoltesinin de cüzî bir mikdar radyasyon ihtivâ etmesi
yurt içinde sansasyon ve kriz üreticilerinin, yurt dışında da fındık
borsası spekülatörlerinin uzun süre başlıca gıdâsını oluşturdu.
Basın'ın dezinformasyon uzmanları ve stratejleri ise, ileride daha
başka yapay krizlerde kullanmak üzere, bu vesiyleyle çömezlerini de
eğitmek fırsatını elde ettiler.
TAEK Şile'den Arhavi'ye kadar binlerce ekili fındık alanından
toplanan findıkların spektroskopik analizini gerçekleştirdi. Böylece
ortaya 1986 fındık rekoltesinin radyasyon haritası çıktı. Hükûmet ise
fındık ihrâcatı konusundaki isâbetli stratejisini işte bu harita
sayesinde tesbit etti ve başarıyla yürüttü.
Buna göre 1986 rekoltesi iç fındık 140.000 ton civârındaydı.
Bunun 30.000 ton kadarı Ünye'nin batısında kalan bölgede üretilmişti;
ve en çok 600 Bq/kg düzeyinde radyasyon içeriyordu. Ünye'nin
doğusunda kalan bölgede üretilen 110.000 ton fındık ise 600 ilâ 4250
Bq/kg düzeyinde radyasyon içermekteydi. Fındıktaki gamma radyasyonunu
doğuran radyoizotoplar ise Cs-134 ve Cs-137 idi.
Uluslararası Radyasyondan Korunma Komitesi'nin (ICRP'nin)
tesbit etmiş olduğu bilimsel esaslar çerçevesi içinde, bir kimsenin
radyasyon sağlığı yönünden bir zarara uğraması için: 600 Bq/kg
düzeyinde radyasyon içeren fındıktan bir yılda 6700 kgdan fazla, veyâ
4250 Bq/kg düzeyinde radyasyon içeren fındıktan bir yılda 950 kgdan
fazla yemesi gerekiyordu. Oysa, o yıllarda, Türkiye'nin yıllık iç
fındık tüketimi 5.000 ton civârında idi. Bu ise kişi başına yılda
yalnızca 100 gram fındık tüketimi demekti.
O yıllarda ortalama olarak Türkiye 140.000 ton, İtalya 40.000
ton ve İspanya'da 35.000 ton fındık üretmekteydi. Bunlarla birlikte
A.B.D.nin ürettiği 240.000 ton Amerikan bâdemi Hamburg'daki "Waren
Verein" diye bilinen borsada pazarlanmaktaydı. Bu yaklaşık 450.000
ton tutarındaki metaın tümü Dünya şekerleme ve çikolata (konfizöri)
sektörünün vaz geçilmez temelini oluşturmaktadır. Bu metaın yıllık
üretiminde % 15 kadar bir eksilme dahi Dünya konfizöri sektöründe
krize ve iflâslara yol açmakta olduğu konunun uzmanları tarafından
ifâde edilmekteydi.
Avrupa Ekonomik Topluluğu Türkiye'den ithâl ettiği gıdâ
maddeleri için 600 Bq/kg düzeyinden yüksek radyasyon içerenlerin
ithâline müsaade etmez iken Topluluk üyelerinin biribirlerinden
yaptıkları ithâlâtta radyasyon üst sınırı 1200 Bq/kg idi. Bu dahi
gerek bizim Basın'ın gerekse Avrupa basınının 600 Bq/kg'ı, kamuoyuna,
sağlık açısından kabûl edilebilir en üst sınır olarak icbâr etmek
üzere koparmış oldukları şamatanın ne kadar mesnetsiz olduğunu idrâk
ettirmeğe yeter de artar bile! Bu şamatanın arkasındaki etkenin
yalnızca ekonomik çıkarları korumak için yürütülen bir dezinformasyon
mekanizması olduğu aşikârdır. Avrupa'da Basın'ın bir kesimi bilerek,
bazısı bilmeyerek, bir bölümü de bambaşka amaçlar gözeterek bu
dezinformasyona yoğun katkıda bulunmuşlardır.
Avrupa'da ihrâc edilen ilk fındık partilerinin ÇNAEM'de yapılan
spektroskopik analizleri sonucu verilen radyasyon düzeyi belgelerinde
600 Bq/kg'dan az radyasyon ihtivâ ettikleri yazılı iken bilhassa
İngiltere gümrüklerinin bunları geri çevirmeleri çok anlamlıdır. Bu
olay nâmuslu İngiliz bilim adamlarının dahi reaksiyonunu çekmiş,
bunun Uluslararası Radyasyondan Korunma Komitesi'nin vaz ettiği
bilimsel esaslar çerçevesi içinde bir rezâlet olduğunu kendi
gazetelerinde yazmaktan da çekinmemi şlerdir.
Fakat bizim Basın'ın belirli bir kesimi fındıkların İngiliz
gümrüklerinden geri dönmesinin haberini adetâ büyük bir sevinçle
manşetten vermiştir. Bu arada Basın'ın bu kesimi bana da: "Türkiye'de
radyasyon yoktur dedin. Bak işte radyasyonun varlığını yabancı
ülkeler tesbit ederek senin yalancılığını ortaya çıkardı" savıyla
ithamkâr bir tarzda yüklenmeğe başlamışlardı.
Aslında İngiltere'nin fındıklarımızı bililtizam yüksek
radyasyonlu ve sağlığa zararlı diye ilân etmesi onun daha sonra
radyasyon olayını bahâne ederek Türkiye'deki çay piyasasını İngiliz
çaylarıyla doldurmayı ve Avrupa piyasasını da ebediyyen Türk
çaylarına kapatmayı hedef alan millî stratejisinin ilk adımıydı.
Basın, tabiî, her gün peşimde idi. Hepsini nezâketle
karşılayıp sorularını sabırla ve soğukkanlılıkla cevaplandırıyordum.
Çernobil kazâsının başındanberi Türkiye 'de radyasyon yoktur diye bir
lâfzın ağzımdan çıkmamış olduğunu, buna karşılık Edirne'deki
radyasyon için TRT aracılığıyla halkı uyaran ve önlemler önerenin ben
olduğumu hatırlatmama rağmen Basın gene bildiğini okuyor, beni
yalancı göstermek için dezinformasyon mekanizmasını yoğun bir tarzda
işletiyordu.
Ajanslara verdiğim beyânat ise her nedense gazeteler tarafından
yayınlanmıyordu. Fındık meselesinin en civcivli anlarında ve daha
sonra çayın radyasyonlu olduğu ortaya çıktıktan sonra Televizyon
gerek makâmımda gerekse lojmanımda benimle 4 ya da 5 mülâkat yaptı.
Bu mülâkatlarda Türkiye Atom Enerjisi Kurumu'nun yaptığı incelemeleri
ve aldığı önlemleri, Avrupa'nın uyguladığı radyasyon limitlerinin
sâdece ekonomik ambargo ve fiyat kırma amacıyla uygulanmış önlemler
olduğunu, sağlıkla ilgili olmadığını açık seçik anlatmak fırsatını da
bulmuştum. Fakat her nedense bu mülâkatların biri bile
yayınlanmıyordu. Benimle mülâkat yapan Televizyon yetkililerini
aradığım zaman ya bulamıyordum ya da bulduğum zaman yalnızca kaçamak
cevaplar alıyordum.
Bu işte de muhakkak bir bit yeniği vardı. RGD Başkanı Özer
Özerden'in eşi TRT'de çalışıyordu. Onun aracılığıyla TRT'de bir
araştırma yaptırdım. Bu sâyede öğrendiklerim ise beni hayretler
içinde bıraktı: İsmini açıklamak istemediğim bir Bakan TVde benim
halkı aydınlatmak üzerek Türkiye Atom Enerjisi Kurumu adına yaptığım
açıklamalara ambargo koydurmuştu! Veminel garâib!
Eylûl 1985'de de, TAEK'e 200 militan sokmak üzere bana baskı
yapmaya yeltenmiş olan bir Müsteşar'ın beni azlettirmek için
ahdettiğini istihbâr etmiştim. Ancak Çernobil kazâsının patlak verişi
ona bu fırsatı vermemişti. İleride VII. Bölüm'de bu Müsteşar'ın
saplantılarından kısaca bahsedeceğim. Şimdi ise başıma bir de, bu
kadar gaile arasında bir Bakan'ın, neyi ifâde etmek istediğini ve
hangi ulvî(!) amaca hizmet ettiğini tahlîl etmenin mümkün olmadığı,
bu TV ambargosu çıkmıştı. Yakın mesâî arkadaşlarımla bu durumu
tartıştık. Hasbelkader bulunduğu makamı hazmetmekten âciz kimselerde
temyiz ve idrâki kör eden kıskançlık ve hasedin ne büyük nifâk ve
şerre yol açabildiğini esefle müşâhede etmenin üzüntüsünü birlikte
yaşadık. Fakat işin belki de en acıklı yanı zamanın TRT Genel
Müdürü'nün de buna âlet oluşu idi.
Görünen oydu ki Çernobil kazâsı dolayısıyla bilinçle ve
Devlete hizmet aşkıyla TAEK'de biribirine monoblok bir kütle hâlinde
kenetlenmiş olan ekipte hiçbir ümitsizlik ve çözülme olmamasına
rağmen Hükûmet safında ve yüksek bürokraside, Basın'ın dezinformasyon
mekanizmasının etkisi altında ve siyâsî ikbâl endîşesiyle, Türkiye
Atom Enerjisi Kurumu Başkanı'na karşı âşikâr bir mesafe alma temkini
zuhur etmekteydi.
Ne garip tecellîdir ki, azlimden yıllar sonra o Müsteşar,
politik hayatını haksız yere söndüren rezil bir dezinformasyonun
kurbanı olacaktı.
Devletin Fındık İhracındaki Stratejisi
Bezirgân Avrupa Türk fındığını ucuza kapatmak için rezil bir
dezinformasyon mekanizmasına başvuruyordu. Gerek Avrupa Ekonomik
Topluluğu toplantılarında, gerek Avrupa basınında, gerekse bizim
basında Türkiye Atom Enerjisi Kurumu'nu ve Hükûmeti töhmet altında
bırakan, hakaretâmiz beyânlar ve yazılar çıkmaktaydı. Ben ise köşe
yazarlarının mevzu kıtlığı çektikleri günlerde "vaziyeti kurtaran"
sermâyeleri olmuştum. Hürriyet gazetesinin bir köşe yazarı hakkımda
tam 12 aşağılayıcı makale yazmıştı. Bâbıâli'nin sansasyon delisi iki
yazarı da beni vatan hâini ilân etmişlerdi. Eee, ne de olsa Basın ve
ifâde özgürlüğü vardı! Herkes istediğini söyler, istediğini
düşünebilirdi. Bunlara kesinlikle aldırmıyordum. Yalnızca görevimi
ilmimin, sorumluluğumun ve vicdânımın gerektirdiği gibi huzur içinde
yapıyor ve mâiyetimdekile-rin de görevlerini tam bir gönül rahatlığı
ve intizâm içinde ifâ etmelerine nezâret ediyordum.
Basın'ın beni polemiğe çekmesi için yaptığı bütün çabalar
boşuna çıktı. Fakat Hükûmet üzerinde çeşitli yönlerden gelen baskılar
tabiî çok rahatsız edici idi. İşte bu sırada TAEK'in hazırladığı
radyasyonlu fındık haritası sâyesinde Türkiye Radyasyon Güvenliği
Komitesi Başkanı ve Sanâyi ve Ticâret Bakanı Câhit Aral gerçekten de
dâhiyane bir fındık ihrâcat stratejisi hazırlayarak bunu kamuoyuna ve
Avrupa'ya açıkladı.
Câhit Aral Ünye'nin doğusundaki 600 Bq/kg'dan yüksek radyasyon
düzeyi içeren fındığın Ünye'nin batısına geçirilmesini ve Ünye'nin
batısındaki 600 Bq/kg'dan düşük radyasyon düzeyi içeren fındığın da
Ünye'nin doğusuna geçirilmesini yasakladı. Ünye'nin doğusunda
rekoltesi yapılmış olan 110.000 ton fındığın yüksek(!) radyasyonlu
olması hasebiyle imhâ edileceğini, Ünye'nin batısında rekoltesi
yapılmış olan ve 600 Bq/kg'dan az radyasyon içeren ve bu niteliği
dolayısıyla da AET kararlarına göre sağlığa zararlı olmayan(!) 30.000
ton fındığın 5.000 tonunun iç tüketime ayıldıktan sonra geriye kalan
25.000 tonunun Avrupa'ya satılacağını bildirdi.
Bu karar iç ve dış piyasalarda tam bir şok etkisi yaptı.
Ünye'nin doğusundaki üreticiler kilosu 800 ilâ 1.100 TL etmesi
gereken fındığı 110 ilâ 170 TL'dan alelacele elden çıkardılar. Bu
arada birkaç açıkgöz(!) kişi bu fındıkları satın aldı ve depoladı.
Ama bu arada Hamburg'daki "Waren Verein" borsası da altüst oldu.
Fındığın borsa fiyatı % 100'e yaklaşan nisbette arttı. Bunun üzerine
Avrupa'dan konfizöri sektörünün bazı büyük isimleri, TAEK'in almış
olduğunu zannettikleri bu karardan vaz geçilmesini ricâ etmek üzere
beni ziyârete geldiler. Dünya konfizöri sektörünün yıllık % 15'lik
bir ham madde azalmasına dahi tahammülü olmadığını, bu piyasadan
110.00 tonluk bir fındık mikdarının eksilmesinin pekçok büyük
firmanın iflâsı demek olacağını, bu 110.000 fındığın Avrupa
piyasasına aktarılması için her türlü(!) işbirliğine hazır
olduklarını beyân ettiler.
Ben kendilerine Türkiye Atom Enerjisi Kurumu'nun Hükûmet'e
yalnızca radyasyon konusunda bilgi temin eden ama ekonomik karar
almaya yetkisi olmayan bilimsel bir kurum olduğunu, kararın Türkiye
Radyasyon Güvenliği Komitesi Başkanı ve Sanâyi ve Ticâret Bakanı
Câhit Aral tarafindan alınmış bir karar olması hasebiyle kendisini
ziyâret etmelerinin daha isâbetli olacağını ifâde ettim.
Sonuçta o yıl 135.000 ton findığımız ve bu arada İngiltere'nin
radyasyonlu şamatasıyla geri gönderdiği de dâhil olmak üzere, en son
radyasyonlu tânesine kadar ihrâc edildi. Bu fındık ihrâcatından elde
edilen gelir Türkiye'nin târihinde, o güne kadar, fındık ihrâcatından
elde ettiği en yüksek düzeyde rekor gelir olarak tecellî etti. Uzun
sözün kısası, Bakan Câhit Aral'ın stratejisi sâyesinde, içte ve dışta
koparılan bütün rezil ve pespaye "radyasyonlu fındık" şamatalarına
rağmen, radyasyonlu fındığımızı en son tânesine kadar İngiltere'de
dâhil AET'ye ve hem de bunların bütün adî fiyat kırma stratejilerini
darmadağın ederek satabildik. Çünkü bütün dünyâ konfizöri sektörünün
türk fındığına ihtiyâcı vardı; ve zâten bu sektör fındığımızda-ki
radyasyonun hiç ama hiçbir tehlike arz etmediğini pekâlâ biliyordu!
Mercimek Samanında Radyasyon
Güneydoğu illerimizden yapılan ihrâcat için TAEK'in "radyasyon
sertifikası" vermek üzere bu yörede görevlendirmiş olduğu elemanlar
ihrâc edilmek istenen bazı mercimek samanı sevkiyâtında cüzî de olsa
bir mikdar radyasyona rastladıklarını bildirince durumu daha yakından
inceledik.
Sonuçta, 10 Mayıs 1986'da Doğu Karadeniz'i etkileyen radyasyon
bulutunun zayıflamış bir kuyruğunun, büyük bir ihtimalle, birkaç gün
sonra Güneydoğu Anadolu bölgesinde dar bir alanı etkilemiş olduğuna
kanaat getirdik. Bu kuyruğun Doğu
Karadeniz bölgesindeki dağların kuzey yamaçlarında karşılaştığı
yükselten hava akımlarının etkisiyle atmosferin yüksek bölgelerine
yükselerek dağları aşmış ve bir müddet dolandıktan sonra söz konusu
bölgeye ve büyük bir ihtimalle de Kuzey Kıbrıs Türk Cumhuriyeti'nde
tesbit ettiğimiz dar uzun bir şerit üzerine, Çernobil reaktöründen
yayılan radyoizotopların cüzî bir bölümünü serpmiş olduğu
anlaşılmaktaydı. Nitekim o yörede bulunan Askeriye'ye ait
radyakmetrelerden birinde cüzî bir yükselme tesbit edilmişti ama o
günlerin bizleri çok meşgul eden Trakya ve Doğu Karadeniz bölgeleri
olayları arasında buna pek büyük bir önem atfedilmemişti. Hattâ civârdaki
diğer radyakmetrelerde hiç yükselme olmadığından bunun bir
yanlış okuma sonucu ortaya çıkmış bir olgu olduğu düşünülmüştü. Ancak
Kuzey Kıbrıs Türk Cumhuriyeti'nde tesbit edilen radyasyon şeridinden
sonra Doğu Karadenizi etkileyen radyasyon bulutunun bu dar şeridi
etkileyinceye kadar bir yerleri daha etkilemiş olması ihtimâli
içimizde daima bir kuşku olarak kalmıştı.
Fındık İhrâcatının TAEK'e Külfeti
Fındığın ihrâcat prosedürü TAEK'e olduğu kadar fındık
üreticilerine de büyük külfet yüklüyordu. Fındık ihracatçılarının
ihrâc edecekleri fındıktan Fisko-Birlik yetkilileri tarafından alınan
numûneler iki eşit parçaya bölünüp bir parçası Fisko-Birlik'de
saklanıyor, diğer parçası ise ÇNAEM'e yollanıyordu, burada analiz
edilen fındığın raporu gene Fisko-Birliğe gönderiliyordu. Çok şükür
ki ÇNAEM'in dirâyetli yönetimi sayıları onbinlere varan analizler
süresince hiçbir aksaklığın vuku bulmasına, kimsenin numûnesinin
başkasının önüne geçmesine müsaade etmedi. Fakat analiz hacmi ile
birlikte ÇNAEM'in de yükü artınca komple bir analiz lâboratuvarının
daha Giresun'da kurulmasına çalıştık. Bunun için maddî imkânları
Fisko-Birlik, uzmanları da biz temin ettik.
ÇNAEM'in gitgide artan analiz istekleri karşısında techîzatı
yetmemeye başlamıştı. Devlette de para sıkıntısı vardı. Bunun üzerine
Türkiye Radyasyon Güvenliği Komitesi Başkanı sayın Câhit Aral'a
durumu arz ettim. Fındık üretici ve ihrâcatçıları ile Fisko-Birlik
yetkililerini toplayan sayın Aral, rapor verme işinin külfetini izah
ederek her analiz raporuna karşılık 90.000 TL ödenmesini teklif
etti5. Bu kabûl edilince TAEK bu paraları da Kurum'un analiz
imkânlarını ve diğer techîzatını genişletmeğe tahsîs etti. Ancak
bunun da kendisine göre uzun ve çileli bir hikâyesi vardır. Bunu VI.
Bölüm'de kısaca anlatmaya çalışacağım.
Adıma Düzülen Ağıt!
Eylûl 1986 sonlarına doğru, fındıkdaki spekülâsyonun şâha
kalktığı ve benim Basın tarafından alenen istifâ etmeğe dâvet
edildiğim bir dönemde bir gün bir mektup aldım. O günlerde her önüne
gelen bana mektup yazıyordu. Bunların pek azı ce-sâret verici
yazılar, pekçoğu ise adî küfürnâmelerdi. Genellikle imzâsız, isimsiz
ve adressiz mektupların muhtevâsı hep şu ya da bu şekilde bana
gayzını ve kinini belli etmekten özel bir zevk aldıkları anlaşılan
bir takım şifâya muhtâc kimselere ait
O târihlerde 1 $ = 600,-TL civârında idi. Buna göre bir analizin
ücreti 150,- $ idi.
küfürnâmeler olurdu. Söz konusu mektup ise imzâlı adresli bir şiir
şeklinde idi. Birkaç gün içinde bunun aynısının fotokopilerinin
başkalarına da gönderilmiş olduğunu öğrendim. Bir hafta kadar sonra
da Türkiye gazetesi aynı mektubu, son iki satırı hâriç olmak üzere,
yayınladı. Buradan, mektubun bazı gazetelere de gönderilmiş olduğunu
çıkardım. Şiiri yazan ve kullandığı dilden ve bilgisinden ötürü de en
azından yaşlı bir röntgen uzmanı olduğunu tahmîn ettiğimiz, zâtı
arattım. Ancak bildirdiği semtte o isim altında kimseyi tesbit etmek
mümkün olmadı.
Olağanüstü çileli bir dönemde gelen bu mektubun satırlarından
fışkıran ve şahsıma gösterilen muhabbet ve hoşgörü beni ziyâdesiyle
memnûn etti. Bu şiiri, aşağıda, olduğu gibi takdîm ediyorum:
TÜRKİYE ATOM ENERJİSİ KURUMU (TAEK) BAŞKANI PROFESÖR ÖZEMRE'YE AĞIT
Tartışılmakta gene TAEK'in tüm hizmeti, Çernobil kazâsına dahli(!) ve
hezimeti(!).
Suçlamalar nedense hep Başkan'a yönelik, Gazetelere baksan adam etmez
metelik.
Başkanın tek dediği: "Olmayınız bîhuzur; Radyasyon açısından
gıdalarda yok mahzur!
Derin bir ilimdir bu. İdrâk edemez herkes; Bütün endîşenize ilmî
vicdanım mâkes!"
Öküzlerin altında buzağıyı aramak Şimdi artık revaçta; cinnete kaldı
ramak.
Bir kesimin gâyesi ise dövmek bağcıyı Ve de temyiz etmemek lâtif ile
acıyı:
"Hayır bize rakkam ver. Biz her şeyi anlarız; İlmde, politikada hem
yektâ hem cebbarız."
Röntgen, küri, rem, zîvert, gırey, bekörel ve rad; Ne acayip
birimler! Nedir bunlardan murad?
Bunu tefehhüm edip anlayacak kimler var? Olsa olsa üç günde uzman(!)
kesilen davar!
Çernobil kazâsı da geldi palas pandıraz, Sürükledi peşinden bir sürü
süflî maraz.
Üç günde uzman çıkıp fiyakalı lâf eden, Açık tentürdiyodu etkin ilâç
addeden,
Gebelerin karnını monitorla dinleyen, Felâket müjdecisi olup zevkten
inleyen
Bir sürü ucûbeyle korkak, câhil, asalak İlmi de temkini de ettiler
tepetaklak.
Kendilerince kurup bir kamu mahkemesi Yüklendiler Başkana çıkmasın
diye sesi.
"Radyasyon yoktur dedin; varmış işte yalancı! Sensin bu cemiyete
vermekte bunca sancı!
Çıkardığın belânın içe çöker acısı, Seni gidi ahlâksız, Hükûmet
şakşakçısı!
Ette, sütte, tütünde, fındıkta suçlu sensin; îstifâ et de artık
kısılsın çatlak sesin!".
Adamcağız ne yapsın bunca ebleh gürûhla? Hepsi de müteharrik
intikamcı bir rûhla.
Pervâsız cühelânın sözü hüküm oluyor. İlim ve temkin dahi irticâ
sayılıyor.
Anlatmak mümkün mü ki beşbin bekörel dahi Sağlığa zarar vermez. Ama
herkes bir dâhî(!)
Bîçâre bir mantıkla boldur kesenler ahkâm Öne çıkma tutkusu tanımaz
temkin, makam:
"Peki, neye Avrupa ille de altıyüz der? Bu tehlike sınırı vermez mi
sana keder?"
Bu, tehlike değil ki; ancak siyasî karar. Sonuçları da yalnız o
ülkelere yarar.
Ekonomik ambargo için bahânedir bu. Sanmayın ki bu rakkam gerçekten
ilmî tabu.
Bizde ithâlât için sınır: İki yüzseksen!
Ya buna ne buyurulur? Düşün sen âkil isen!
Yersen beşbin bekörel düşünmeden pek derin, Yüzmilyonda beşbuçuk
ihtimâli kanserin!
Bu da fasarya demek! Ama gel anlat bunu, Câhil idrâk etmiyor, zâten
ilm değil konu!
Radyasyon bir bahâne, gâye ise: ihtirâs Tatmînidir. Böyle bil! Bu ne
kötü bir mirâs!
Nerede var ise dirâyetli idâre
Aç kurtların hışmına bulunamıyor çâre.
Korkulur gider Başkan son bir oyuna kurbân Câhilin iftihârı: bu
insafsız darabân!
Ortaçağ tavrı ile edilmekte ikâme
İlm ile cehl arasında Papa'ca bir mahkeme.
Câhiller sanki Papa; Başkan ise Galile Aceb ne kadar sürer bu çileli
gâile?
Dr. Feyzullah Ganiy Diner (İmzâ)
hörmetleri ile ilginize takdîm eder. (İstanbul, Şehremini; Eylül
1986)
* * *
VI. BÖLÜM
TAEK'İN TECHÎZATLANDIRILMASINDAKİ ŞAHSÎ ÇİLEM
Standardizasyon Sorunu
Türkiye Atom Enerjisi Kurumu Başkanı olarak Çekmece Nükleer
Araştırma ve Eğitim Merkezi'ni Şubat 1985'deki ilk teftişimde
Merkez'in idârecileri ve bölüm başkanlarıyla yaptığım koordinasyon
toplantısında arkadaşlarımın dikkatimi çektikleri konulardan biri de
nükleer ölçüm âletlerinin standardizasyonu meselesi idi.
ÇNAEM'de bulunan nükleer ölçüm âletleri gerek firma gerek
imâlât felsefesi açısından büyük farklılıklar arz etmekteydiler.
Bundan ötürü de bozuldukları zaman tâmirleri her zaman bir problem
oluyordu. Özellikle de bazı orijinal parçaları hiç bulunmuyor ve
pahalı bir âleti çoğu kere sırf bu yüzden ıskartaya çıkarmak
zorunluluğu hâsıl oluyordu. Senelerdir bu durumdan çok çekmiş, rutin
işleri ve araştırmaları aksamış kıymetli araştırıcılarımız ÇNAEM'deki
ve hattâ bütün TAEK teşkilâtındaki nükleer ölçüm âletlerinin
standardizasyonuna gidilmesi için iki yıl önce bir çalışma
başlatmışlardı. Bu standardizasyon çalışması tamamlanmış ama, idârî
destek görmediği için, uygulamaya konulamamıştı.
ÇNAEM'deki araştırıcıların yaptıkları ayrıntılı incelemeler
sonunda: 1) hem kolay tamir edilebilirlik, 2) hem güvenilirlik ve 3)
hem de kullandığı teknoloji açısından "Canberra" marka nükleer ölçüm
cihâzlarının TAEK için en uygun cihâzlar olduğu tesbit edilmişti.
Böyle bir standardizasyon bir cihâzdan geçici bir süre için sökülecek
bir parçanın bir başka cihâza takılabilmesini ve ıskartaya çıkarılan
cihâzla-rın pekçok parçasının diğer cihâzlar için yedek parça olarak
kullanılmasını da mümkün kılacaktı.
Ayrıca Uluslararası Atom Enerjisi Ajansı (IAEA) da techîzat
yardımı yaptığı üye ülkelere genellikle hep "Canberra" marka nükleer
ölçüm cihâzları vermekteydi. Hattâ benim TAEK Başkanlığı'na
atanmamdan bir süre önce IAEA ile TAEK arasında varılan bir anlaşmaya
göre Ajans, TAEK'in "Lalahan Hayvan Sağlığı Nükleer Araştırma
Enstitüsü" (LHSNAE) için, dedektörüyle birlikte komple olarak 26.500
$ tutarında gene "Canberra" marka çok kanallı bir spektroskopik
analizör gönderecekti.
Ben, gerçekleştirmiş oldukları standardizasyon etüdü için
arkadaşlarıma teşekkür ettim. Böyle bir standardizasyonun mâkul
olduğunu ve TAEK Başkanlığı'nın da bundan böyle TAEK için yapılacak
nükleer ölçüm cihâzları mubayaalarında bu tavsiye kararına uyacağını
kendilerine bildirdim. Herkes buna çok memnûn oldu.
Ancak Ankara'ya döndüğüm vakit o zamanki TAEKin bünyesini
benden daha iyi tanıyan biri, ne kadar mâkul ve ne kadar TAEK'in
çıkarına olursa olsun, ÇNAEM'in standardizasyon hakkındaki bu tavsiye
kararını kuvveden fiile çıkarmamın zor ve benim şahsım için de bir
hayli rizikolu(?!) olabileceğini îmâ etti. Zirâ böyle bir uygulama
şimdiye kadar bu konuda TAEK'e cihâz temin etmiş firmalardan birinin
TAEKdeki müesses(!) düzenini bozacağı gibi bu firmayla çok iyi
ilişkiler içinde hattâ firmanın gizli sâhibi olduğu söylenen, gözü
yukarılarda olan (fakat kurum içindeki pekçok kimseye ideolojik
bakımdan düşman) bir TAEK mensûbunu da çok rahatsız(!) edebilecekti.
Dikkatimi çeken o zâta bunların i'tibâr edilmemesi gereken
söylentiler olduğunu söyledim. TAEK'in nükleer ölçüm cihâzları
bakımından stan-dardizasyonunun gerekliliğine inanıyordum ve bunu da
gerçekleştirmeğe azimliydim.
Fakat Çernobil kazâsının akabinde başlamış pekçok şahsî çilem
arasında TAEK'in nükleer ölçüm cihâzları bakımından standardizasyonu
dolayısıyla zuhur eden çok özel çilem azlimden sonra bile devam
edecek ve ileride ayrıntılarıyla açıklayacağım gibi, ancak 1990 yılı
ortasında noktalancaktı. Tam dört sene süren bu çileden sonra beni bu
konuda açık kalplilikle uyarmış olan zâta artık hak vermemezlik
edemiyorum.
IAEA'nın Gönderdiği
"Canberra" Marka Cihâzın Macerası
Türkiye Atom Enerjisi Kurumu'nun Lalahan Hayvan Sağlığı Nükleer
Araştırma Enstitüsü'nde geliştirilen bir projenin IAEA tarafından
tasvîb ve teşvik görmesi üzerine Ajans bu merkeze 26.500 $ tutarında
"Canberra" marka çok kanallı bir spektroskopik analizörü detektörüyle
birlikte komple olarak hîbe etmişti.
Bu cihâz gelip de Enstitüye monte edilince, kendisinin TAEK'e
Başkan olmasını beklerken, benim bu makâma atanmış olmamdan münkesir
olup da göreve başlamamdan 15 gün sonra istifâ ederek Orta Doğu
Teknik Üniversitesi'ndeki görevine dönen kıymetli bir kimyacı
arkadaşımız söz konusu projenin yürütücüsü olmasını ileri sürerek
cihâzın ODTÜ'deki kendi lâboratuvarına devredilmesini taleb etti.
Resmî kayıtlarda gerçekten de proje yürütücüsü olarak kendisi
gözükmekteydi. Ancak proje TAEK'in bir projesiydi ve IAEA desteğini
de bu niteliği dolayısıyla almıştı. Ayrıca bu proje, IAEA nezdinde
de, bu arkadaşın ODTÜ'deki lâboratuvarında değil TAEK Lalahan Hayvan
Sağlığı Nükleer Araştırma Enstitüsü'nde gerçekleştirilecek bir proje
olarak tescil edilmiş bulunmaktaydı.
Bu arkadaşımıza, kendisi TAEK'den ayrılmış olsa dahi projeyi
yürütmesinde bir mahzur olmadığı, bunun için de söz konusu cihâzın
sözü edilen Enstitü'de emrine âmâde olduğu; fakat IAEA'dan hîbe
olarak alınıp da Devlet ayniyatına geçmiş bir demirbaşın, ileri
sürdüğü sübjektif sebeplerle kendi lâboratuvarına devredilmesinin
mümkün olmadığı bildirildi.
Allâh selâmet versin, bu arkadaşımız bunun üzerine TAEK'i
IAEA'ya şikâyet etti ve cihâzın kendi lâboratuvarına verilmesini
istedi. Bu arada da TAEK ve idâreci-leri hakkında IAEA'ya bir sürü
ithâmda bulunmuş olduğunu da gene IAEA'daki yetkililerin bu tuhaf
durumu hayret ve şaşkınlık hisleri içinde bize bildirmeleriyle
öğrendik. IAEA bu arkadaşın isteğini ve nezdimizde baskı unsuru ya da
aracı olunması teklifini reddetmişti. Bu zât, benim TAEK Başkanlık
makamından ayrılmama kadar ve hattâ halefimin devrinde de, bu
talebini sözlü ya da yazılı olarak daha pekçok kere yenileyecek ve bu
olay dolayısıyla duyduğu hislerin acısını başka yollarla çıkarmağa
tevessül edecek, Kurum'a karşı kırgınlığını saklamayan tavırları da
onu, bazı akademik mahfellerde, radyasyonlu çay konusunda 1986
sonlarında kamuoyunu "ODTÜ Raporu" adı altında meşgul edecek olan
sübjektif, gayr-ı ciddî, üç doçentin vehimlerini dile getiren bir
beyânatın müelliflerinin perde arkası tahrikçisi olmak töhmetiyle
karşı karşıya getirecekti.
Lalahan Hayvan Sağlığı Nükleer Araştırma Enstitüsü'ne
Uluslararası Atom Enerjisi Ajansı tarafından hîbe edilen "Canberra"
marka bu yepyeni cihâzda, daha monte edilir edilmez, önemli bir
ârızanın bulunduğu anlaşılmış ve durum teleksle derhâl Uluslararası
Atom Enerjisi Ajansı'na bildirilmişti. Uluslararası Atom Enerjisi
Ajansı ise kendilerinin yapacak bir şeyi olmadığını bildirmiş ve
cihâzın garanti süresi dolmadan, Türkiye Atom Enerjisi Kurumu'nun,
"Canberra" firmasının Türkiye temsilcisine müracaat etmesini tavsiye
etmişti.
TAEK, "Canberra" firmasının Türkiye temsilcisi olarak tanınan
şirkete başvurduğu zaman şirket yetkilileri: "Birkaç aydanberi artık
Canberra'yı temsil etmediklerini, hâlen de bu firmanın bir Türkiye
temsilcisi bulunmadığını, (bundan sonra AA diye göstereceğim) bir
şirketin bir ara Canberra'nın temsilciliğine tâlib olduğunu ama
galiba bu işten vaz geçtiğini" ifâde ettiler.
AA'ya telefon edildiğinde de kendilerinin "Canberra"nın
temsilciliği için önce ilgilenmiş fakat yaptıkları bir piyasa
değerlendirmesi sonucu bundan vaz geçmiş oldukları öğrenildi. AA'nın
kanaatine göre hâlen "Canberra"nın temsilciliği kimseye câzib
gelmemekteydi.
Durum tekrar IAEA'ya bildirildi. Ancak IAEA ârızalı cihâzın
kendi imkânlarıyla tâmiri ya da değiştirilmesi konusunda hiç de
istekli görülmedi. Bunun üzerine ÇNAEM'i aylık teftişlerimden
birinde, AA firmasına telefon ettirip firma yetkililerini görüşmek
üzere ÇNAEM'e dâvet ettim. Dâvetime firmanın iki ortağı icâbet etti.
ÇNAEM Müdürü ve bazı yardımcılarıyla birlikte, kendilerinin bir
zamanlar "Canberra" firmasının temsilciliğine tâlib olmuş iken niçin
vaz geçmiş olduklarını sordum ve IAEA'dan gelen cihâzın ârızasına bir
türlü çâre bulamadığımızdan yakındım. Bana, açık bir biçimde,
"Canberra" firması mâmullerini üniversitelere satabilmenin hemen
hemen imkânsız olduğunu, hiçbir üniversitenin böyle bir yatırıma
gitmek için kâfi parası bulunmadığını, TAEK ise başka firmalar
tarafından çoktandır parsellenmiş olduğu için ona da "Canberra"
cihâzlarından satış yapabilmenin hayâl olduğunu ifâde ettiler.
ÇNAEM'in TAEK'de nükleer ölçüm âletlerinin standardizasyonu
için "Canberra" marka cihâzlar alınması yolundaki tavsiye kararının
niçin benden önce hüsn-i kabûl görmediğini de bu konuda beni uyarmış
olan zâtın haklılığını da yavaş yavaş anlamağa başlıyordum.
AA firması yetkililerine, ÇNAEM'ce yapılmış bir incelemenin
sonucuna dayanarak, TAEK Başkanlığı'nın nükleer ölçüm cihâzlarında
"Canberra" ürünleri esas alınarak standardizasyona gitmek husûsunda
ilke kararı almış olduğunu ifâde ettim. Bu bakımdan "Canberra"
temsilciliği boşluğunun âcilen doldurulmasında Kurum'un menfaati
olduğunu, Kurum'un kuruluş kânûnu cevâz verseydi bu temsilciliği
herhalde TAEK'in almış olacağını, ama bu mümkün olmadığına göre
kendilerinin ya da tanıdıkları ve bu işe sıcak bakabilecek bir
firmanın bir ân önce bu temsilciliği almasının isâbetli olacağı
husûsundaki kanaatimi dile getirdim.
Bunun üzerine firma yetkilileri gördükleri bu açık sözlülük ve
samimiyetten etkilenmiş olduklarını, "Canberra"nın temsilciliklerini
alsalar da almasalar da IAEA'dan gelmiş olan ârızalı cihâzı hiçbir
ücret almadan tamir edeceklerini ifâde ettiler. Gerçekten de AA
firması söz konusu ârızalı cihâzı bedâva tâmir edip işletti ve bir
müddet sonra da "Canberra" firmasının Türkiye temsilciliğini aldı.
Standardizasyon Başlıyor
Temmuz 1986'da ÇNAEM, gitgide artan nükleer spektroskopik
analiz hacmi dolayısıyla, fevkalâde sıkışmış durumdaydı. Analizi
yapan fedâkâr ve ferâgat-i nefis sâhibi arkadaşlar hep mesâîye
kalıyorlar ve hattâ bazı geceler evlerine dahi gidemiyorlardı. O
sıralarda İzmir Fuarı'na AA'nın getirtmiş olduğu çok gelişmiş komple
bir "Canberra" analizörünün, dedektörü ve diğer aksesuvarı ile
birlikte, hemen bize satılması için başvurduk. Eğer hâfızam
yanıltmıyorsa fiyatı 68 milyon TL civarında idi6. Ancak cihâzın
Fuar'dan ithâlinde büyük ve uzun zaman alan bürokratik zorluklar
vardı ve bizim de paramız yoktu. Aslında bütçede paramız vardı ama bu
parayı Mâliye Bakanlığı bize fevkalâde küçük dilimler hâlinde
haftadan haftaya vermekteydi. Neyse, firma bütün bürokratik
güçlükleri çözümlemeyi deruhte etti ve biz de cihâzların parasını
firmaya birkaç taksitte ödedik.
O târihlerde 1$ = 600,- TL civârında olduğuna göre bu, yaklaşık,
113.000,-$ demektir.
ÇNAEM Radyobiyoloji Bölümüne yerleştirilen bu yeni techîzat
analiz yükünün doğurduğu sıkıntıyı biraz azalttı. Bu arada Türkiye
Radyasyon Güvenliği Komitesi ve Sanâyi ve Ticâret Bakanı sayın Câhit
Aral sâyesinde alınan bir karar üzerine TAEK her radyasyon
analizinden 90.000 TL ücret almağa başlamıştı. Böylece kısa sürede
techîzatlanma yönünde hızlı adımlar atabilecek düzeye eriştik. Ve
derhâl ÇNAEM'deki sorumlu arkadaşlarla birlikte her bakımdan mükemmel
bir nükleer spektroskopik analiz lâboratuvarı kurmak için ayrıntılı
bir plân yaptık. Yalnızca gamma ışınlarının değil alfa ve beta
ışınlarının ölçümü için de en gelişmiş techîzatı satın aldık. Yeni
analizörlerin hepsi de bilgisayarlı oldukları için çok yüksek
kapasitede ye çok ayrıntılı analiz yapma kâbiliyetleri vardı. Bir
analizöre 2 ilâ 4 ayrı detektör bağlanabiliyordu. Bunların yanında da
gezici radyasyon ölçüm ekipleri için kırda bayırda analiz yapabilecek
nitelikte portatif çok kanallı analizörler ve detektörler de satın
aldık.
Böylece kurmuş olduğumuz yeni lâboratuvar Avrupa'daki en
gelişmiş nükleer ölçüm ve analiz lâboratuvarlarından asla aşağı
değildi. Nitekim ÇNAEM'i ziyâret eden yabancılar ve IAEA yetkilileri
bu husûsta olduğu kadar bu techîzatı kullanan arkadaşlarımın bilgi ve
becerileri karşısında da hayranlıklarını gizleyemediler. Hattâ, benim
TAEK Başkanlığı'ndan azlimden sonra, IAEA bu lâboratuvarı, resmen,
analiz konusunda tertipleyeceği kurs programlarının yürütüleceği bir
"Centre of Excellence" (Örnek Mükemmel Merkez) olarak kabûl ve ilân
etti.
Radyasyon Erken Uyarı Sistemi Ağı (RESA) için TAEK Nükleer
Güvenlik Dairesi eksiksiz bir inceleme yapmıştı. Bütün meteorolojik
veriler gözden geçirilerek Türkiye ve Kuzey Kıbrıs Türk
Cumhuriyetinde 42 yerde sürekli radyasyon ölçümü yapacak
istasyonların yerleri tesbit edilmişti. Ayrıca bu istasyonlann
kuruluşu ve bakımının pratik ve ucuz olabilmesi için de incelemeler
yapılmış, istasyonlara konulacak olan techîzatın spesifikasyonları
tesbit edilmişti. Bu işlerden sonra da satın alma komisyonu
oluşturulmuş ve cihâzların sür'atle mubayaasına girişilmişti. Bu
mubayaa yalnızca RESA'nın techîzatını değil başta ÇNAEM Sağlık Fiziği
Bölümü olmak üzere bir çok birimimizin geliştirilmiş radyasyon
monitörü ihtiyâcına karşılık verecek şekilde hazırlanıp
gerçekleştirilmişti. Eğer hâfızam yanıltmıyorsa o zamanın parasıyla
490 milyon TL (ya da 816.000 $) kadar tutan bir ihâle idi.
Fakat çilem dolmamıştı. Türkiye Radyasyon Güvenliği
Komitesi'nde XX hanım, sürekli olarak, RESA'nın gereksizliğini îmâ
etmekte ve eğer bu gerçekleştirile-cekse bile istasyon sayısının
dokuzu geçmemesini savunmaktaydı. Nitekim XX, daha sonra ve de
özellikle benim azlimden sonra, Çernobil kazâsının akabinde TAEK'e
kazândırılan bütün techîzatın Devlet kesesini zarara sokan bir
harcamalar zinciri teşkil ettiği fikrini ısrarla pekçok mahfelde
işleyecek ve bu konuda pekçok kuruluşu ve yüksek makam sâhibi kimseyi
aleyhime tâciz ve tahrîk edecekti.
Çok şükür ki RESA'nın isâbetliliğini ve önemini gerçekten de
iyi kavramış olan Bakan Câhit Aral, projenin hazırlanışındaki
ciddiyeti takdîr etmekte ve bunu her yönüyle sonuna kadar
desteklemekteydi.
Radyasyonlu çay konusunda kopartılan şamata ve "ODTÜ Raporu "
denen bilimsellikten kesinlikle uzak, sâdece müelliflerinin şahsî
endîşelerini evhâm düzeyinde kamuya mal etmek gibi bir tutum içinde
görünen beyânat Basın'ın belirli bir kesiminin gıdâsı olmuştu. Ve
itirâf etmek gerekir ki kamuoyunu da bir hayli tedirgin etmişti. Bu
durumda TAEK olarak ne kadar ciddî ne kadar bilimsel ve de ne kadar
sorumluluk hissiyle davranılırsa davranılsın, temkini ve idrâki bu
dezinformasyon mekanizmasının, olumsuz propagandasıyla kamaşmış
bulunan kimseleri ne TAEK tarafından yapılan işlerin ve alınmış olan
önlemlerin isâbetliliği hakkında olumlu bir görüş sâhibi kılmaya ve
ne de halkın belirli bir kesiminin endîşesini izâle etmeğe imkân
vardı. Bu durumdan Devletin üst kademeleri çok rahatsız olmaktaydı.
Bu durum karşısında TAEK'de yaptığım müşâvereler sonucu ikisi
sâbit, ikisi de gezici olmak üzere 4 adet tüm vücûd sayım sistemi
satın alıp derhâl uygulamaya koymanın isâbetli olacağı husûsunda
ittifâk hâsıl oldu. Bunlardan birisi Ankara'da, diğeri İstanbul'da
kurulacaktı. Bir TIR üzerinde bulunacak olan diğer ikisi ise
öncelikle Edirne ve civârı ile Doğu Karadeniz Bölgesindeki
vatandaşlarımızı parasız olarak tarayarak Çernobil kazâsı dolayısıyla
bu bölgelerdeki her bir kişinin almış olduğu radyasyon mikdarını
tesbit edecekti. Bu, hem halkımızın endîşelerini biraz olsun ortadan
kaldırmaya yönelik iyi bir uygulama olacak, hem de pekçok orijinal
bilimsel araştırmanın yapılmasını ve (hattâ üniversitelerle işbirliği
yapılarak da) pekçok master ve doktora tezinin hazırlanmasını mümkün
kılacak, ülkenin bilimine ve maarifine büyük katkısı olacak çok
amaçlı fevkalâde güçlü bir imkân oluşturacaktı. Sayın Câhit Aral da
bu projenin kapsamını ve amaçlarını isâbetli bulmuş ve
destekleyeceğini vaad etmişti. Zâten kendisi daha önce de bütçe dışı
kaynaklardan 400 milyon TL'lık bir ek ödenek temin etmişti. Bu meblâğ
ÇNAEM'deki techîzatın yenilenmesi ve tevsii için adetâ bir iksir gibi
gelmişti.
Standardizasyon yönünden arkadaşlar bu mubayaanın da
"Canberra" ürünü olmasının isâbetli olacağını vurgulayanca önce bir
teknik komitede bu konu tartışıldı ve sonra usûlüne uygun olarak bir
satın alma komisyonu kuruldu. Pazarlık uzun sürdü ve çok sıkı geçti.
Neticede ortaya TAEK için çok avantajlı bir durum çıktı. Firmanın
verdiği ilk proforma faturadaki modelden sonra çıkmış olan daha
geliştirilmiş en son model cihazı fiyat farkı ödemek şöyle dursun
eski fatura üzerinden bir de % 12'lik bir indirim sağlayarak ve
özellikle de servis ve bir yıllık işletme garantisiyle satın
alabilmemiz mümkün oldu. Bunları içeren proforma geldi. Teknik uzman
ağırlıklı satın alma kurulu tarafından teklif incelenip karara
bağlandı.
Ancak, karardan hemen sonra TAEK muhâsebesinde çalışan ve XX
hanıma ideolojik yakınlığı ile bilinen bir kişi gelerek bu mubayaanın
çok pahalı olduğunu, elinde aynı marka ürün ve aynı spesifikasyonlar
için bir proforma teklif faturası bulunduğunu ve bu faturanın ise
10.000 $ daha ucuz olduğunu, kararın iptal edilmesinin ve ihâlenin
ucuz fiyatı verene verilmesinin isâbetli olacağını bana telkin etti.
Bu, dürüst ve nâmuslu fakat o nisbette de saf bir çocuktu. O güne
kadar, idâreyi kendisi hakkında şüpheye düşürecek hiçbir davranışı
olmamıştı. Bulunduğu mevkie de, uzun müddet müşâhedem altında
tuttuktan ve lâyık olduğuna kanaat getirdikten sonra, benim tezkiyem
ve inhâ etmemle terfi ettirilerek atanmış bulunuyordu.
Kendisine göstermiş olduğu duyarlılık için teşekkür edip bu
yeni proforma faturayı aldım. Faturayı veren firma nükleer techîzat
konusunda Türkiye'de hiç tanımadığım bir firma idi. Önce bu firmanın
teklifinin mâhiyetinin ve ciddiyetinin araştırılması gerekiyordu.
Bunun için bu proforma ile AA firmasının vermiş olduğu proformayı
karşılaştırdım. Toplam meblâğ hâriç her iki proformanın metni de
tıpatıp aynı idi! Ancak, AA'nın verdiği proformadaki metin o techîzat
için sıradan, standart bir metin değildi. Belki bir ay sürmüş olan
temâs, müzâkere ve sıkı bir pazarlık sonunda ortaya çıkan, özel
şartlar içeren bir metindi. Bu metnin aynen diğer firmanın proforma
faturasında da bulunması, ancak ve ancak, TAEK içinden bir köstebeğin
AA'nın proforma faturasının bir fotokopisini diğer firmaya ulaştırmış
olmasıyla ve sonunda da Muhâsebe'deki bizim saf memurumuzu bu işin
ulviyetine(!) iknâ(!) etmiş olmasıyla mümkündü.
Buna rağmen ve bu ticarî casusluğu bir tarafa bırakacak
olursak, işin gene de ticarî ve ciddî bir taahhüt yanı olabilirdi.
Bunu tahkik etmek için bir taraftan bu firmanın ne kadar itimâda
lâyık bir firma olduğunu araştırırken öte yandan da "Canberra'mın ana
firmasıyla temâs kurdurarak, teleksle: 1) bu firmayı tanıyıp
tanımadıklarını, 2) bu firmanın AA firmasının yanında "Canberra'yı
temsil yetkisi olup olmadığını, 3) bu firmanın verdiği 10.000 $ daha
düşük fiyat hakkında ne düşündüklerini, 4) bu firmanın "Canberra"
tarafından servis ve sâir garanti vermeğe yetkili kılınıp kılınmadığını
sordurdum.
"Canberra"nın ana firmasından gelen cevap ve bunu tâkiben
yaptığım telefon görüşmesi söz konusu firmanın "Canberra" ile hiçbir
ilgisi, ilişkisi olmadığını; Türkiye'deki yegâne temsilcilerinin AA
firması olduğunu; bu firmanın dışında hiçbir firmanın, hiçbir
kimsenin "Canberra" ürünleri için ne proforma fatura ne servis ve ne
de garanti vermeğe yetkili olduğunu, kendileri tarafından TAEK'e
verilen teklifin ise fevkalâde özel bir teklif olduğu ve bu
teklifteki meblâğın altına inmenin de imkânsız olduğunu ortaya
çıkardı. Yâni bu 10.000 $ daha düşük olan teklif, dayanağı olmayan ve
işi bulandırıp ihâle üzerine şâibe düşürmeğe yönelik âdî bir
düzenbazlıktan başka bir şey değildi.
Ayrıca Ankara'da yaptırdığım bir soruşturma da söz konusu
firmanın yıllardır TAEK'e mal temin eden ve içerden de sürekli büyük
destek görmüş olduğu bildirilen bir firmanın paravan bir şirketi
olduğunu ortaya koydu. TAEK'i terketmezden önce 1987 yılının yatırım
programını hazırlarken gerek bu firmadan gerekse AA'dan "Canberra"
dışında aynı bir marka ve model bir ölçüm cihâzı için istediğimiz
proforma faturalarda söz konusu firmanın teklifinin AA'nın
teklifinden hemen hemen iki kat daha pahalı olduğunu ben ve yakın
mesâî arkadaşlarım hayretle tesbit edecektik.
Tüm vücûd sayım sistemlerinin meblâğı yaklaşık 890 Milyon TL
(ya da yaklaşık 1,5 milyon $) tutuyordu. Bunun ihâlesi, satın alma
komisyonunun kararı uyarınca, AA firmasına verildi. Ocak 1987'de
henüz daha mâlî yılın başı olmasına ve bütçe ödeneklerinin serbest
bırakılmamasına rağmen Hükûmet'in bu projeye vermekte olduğu önem
dolayısıyla ihâlenin parası TAEK'e derhâl tahsîs edildi ve akredetif
açıldı.
Tüm Vücûd Ölçüm Sistemlerinin Âkıbeti Ve Bitmek Tükenmek Bilmeyen
Çilem
Tüm vücûd ölçüm sistemleri ben 6 Nisan 1987'de TAEK Başkanlığı
görevinden azledildikten sonra Türkiye'ye geldi. Benim zamanımda
mallar Gümrük'den en geç bir haftada çekilirdi. Bunlar, her nedense
(!), Gümrük'den 4-5 ay çekilmedi. Böylelikle: 1) hem bunların kritik
dönemde devreye girmelerine engel olundu ve 2) hem de ödenen ekstra
antrepo ücreti bu sistemin mâliyetini kabarttı. Bu arada
Başbakanlık'daki danışmanlık(!) görevinden ayrılarak tekrar Kurum'a
dönmüş olan XX'in de bu sistemlerin, tıpkı RESA'nın 42 istasyonu
gibi, fuzûlî olduğunu yaymakta olduğu bir kaç kanaldan kulağıma
geldi.
TAEK'in yeni idâresi bu tüm vücûd sayım sistemlerini devreye
sokmakta gevşek davranadursun, bu arada XX tarafından Başbakanlık
Makâmı'na RESA ile ilgili techîzat mubayaasında firmadan 225 Milyon
TL (yaklaşık 375.000,-$) rüşvet almış olduğum iddiasıyla yazılı bir
şikâyetin yapılmış olduğu bana haber verildi. Buna Başbakanlık Yüksek
Denetleme Kurulu'nun el koyduğunu istihbâr ettim.
1) Bu kurul gereken tahkîkatı TAEK'e gelerek yapmış. Gene
Ankara'daki arkadaşlar, Başbakanlık Yüksek Denetleme Kurulu'nun bu
mubayaada bir usûlsüzlük ve suç unsuru bulmadığı için, bu tahkîkatın
lehime sonuçlanmış olduğunu bildirdiler.
2) Bu girişimlerinde başarılı olamayanlar bu sefer de tüm
vücûd sistemlerinin ihâesinde yolsuzluk yapıldığı ve rüşvet alındığı
iddiasıyla bir kere daha Başbakanlık makâmına beni şikâyet etmişler.
Başbakanlık Yüksek Denetleme Kurulu gene TAEK'de gerek dosyaları
inceleyerek gerek satın alma komisyonu üyelerini sorguya çekerek
tahkîkatını yürütmüş ve gene yapılan işlemlerde bir yolsuzluk ve bir
suç unsuru bulunmadığına karar vermis.
3) Bu girişimleri de başarısızlıkla sonuçlanan bu kimseler bu
sefer tüm vücûd sistemlerinin bir işe yaramayan sistemler olduklarına
ve fuzulî olarak mubayaa edildiklerine dair bir iddiayı T.B.M.M. KİT
Komisyonu'nda söz konusu yapmak istemişler ama bu sefer de silâh geri
tepmiş ve KİT Komisyonu Başkanı'ndan iyi bir azar işitmişler.
4) Fakat benim ille de rüşvet almış olduğumu gösterebilmek
için "bir leke sür, nasılsa izi kalır" stratejisiyle hareket eden
(Allâh selâmet ve hidâyet versin) bu gürûh herhâlde bu sonuçlardan
büyük hayal kırıklığına uğramış ki, bu sefer de Başbakanlık makâmını
atlayarak, zamanımda yapılmış olan nükleer ölçüm techîzatı ihâlelerinin
yeniden incelenip bütün pisliklerinin(!) ortaya çıkarılması
için zamanın Mâliye Bakanı'ndan TAEK'e bir baş müfettiş
gönderilmesini taleb ve temin etmiş. Sayın Mâliye Bakanı'nın ise,
Başbakanlık Yüksek Denetleme Kurulu'nun iki kere ihâlelerin tümüyle
usûlüne göre icra edilmiş ve şüpheyi çekecek bir durum olmadığına
dair vermiş olduğu raporlarına rağmen, aynı konunun tekrar tekrar
üzerine gidilmesini çok temkinle değerlendirmesi ve bu iş için
Mâliye'nin en dirâyetli müfettişlerinden birini görevlendirmiş olması
son derece isâbetli oldu. Bütün bu iftirâlardan endîşe duymamakla ve
hattâ, arkadaşlarım çok iyi bilirler, bunları büyük bir mizah
duygusuyla karşılamakla birlikte bunlardaki prematüre çocukça ısrâr
da artık canımı sıkmaya başlamıştı.
Sanırım 1990 ilkbaharında, yâni TAEK Başkanlığı'ndan azlimin
hemen hemen 3. yıldönümü dolaylarında, Mâliye Baş Müfettişi'nin TAEK
Başkanlığına yerleştiğini ve yaklaşık 20 gün kadar meseleyi gerek
dosyadan gerekse bu konuyla kimin ilgisi varsa onları teker teker
sorguya çekerek ve de kılı kırk yaparak incelemiş olduğunu öğrendim;
ve gerçekten de huzur duydum.
Bundan birkaç ay kadar sonra bir gün telefonum çaldı. Karşımda
hakkımdaki son tahkîkatı yürüten Mâliye Baş Müfettişi vardı. Beni
ziyâret etmek istediğini söyledi. Cevâben: "Estağfurullah! Siz beni
ziyâret edemezsiniz. Siz nerede olduğunuzu söyleyin, ben gelip size
mülâkî olayım" dedim. Müfettiş: "Hocam, lûtfen yanlış anlamayınız.
Ben sizi sorguya çekmek için gelmedim. Görevlendirilmiş olduğum konu
hakkındaki raporumu da zâten yazıp verdim. Ama Ankara'da kiminle
konuştu isem hepsi de muhakkak sizi tanımamı bana tavsiye etti. Onun
için sizi görmek, tanımak istiyorum" dedi. Ben bundan çok
duygulandığımı ifâde ederek gene de benim gibi Hükûmet tarafindan
azledilmiş bir kimsenin ayağına onun hakkında tahkîkat yapmakla
görevlendirilmiş bir yüksek bürokratın gelmesinin başkalarınca yanlış
değerlendirilebileceğini, bunun için de benim kendisine mülâkî
olmamın çok daha isâbetli olacağını ve bana daha büyük huzur
vereceğini ifâde ettim. Müfettiş çok zarîf ve kibar bir beyefendiydi;
bana: "Hocam, ne kadar da hassas davranıyorsunuz! O hâlde lûtfen
yarın saat 15.00'de îstanbul Defterdarlığını teşrif eder misiniz?"
dedi.
Baş Müfettiş ile buluştuğumuzda: "Muhterem Kardeşim; büyük
zerâfet gösterdiniz. Hissettiğim kadarıyla zerâfetiniz: Hocam; bu iş
kapandı ama konuyu bir kere de sizin ağzınızdan dinlesek, nasıl olur?
diyemeyecek kadar ince! Müsaade ederseniz konuyu bir de benim
ağzımdan dinleyin" dedim. Memnûn oldu. Bunun üzerine konuyu bütün
ayrıntılarıyla kendisine anlattım. Burada açıklamadığım isimlerini ve
motivasyonlarını da zikrederek, kimlerin bu iftirâlara tevessül etmiş
olduklarını da izah ettim. Müfettiş: "Hocam; bir iftirâya mâruz
kalmış olduğunuza ben de kanaat getirdim ve raporumu da bu yönde
kaleme aldım. Ama müsterih olunuz. Artık bu iş kapandı" dedi. Ben de:
"Teşekkür ederim muhterem Kardeşim, Ben zâten müsterihtim. Ama artık
kabak tadı vermeğe başlamış olan bu iftirâ zincirinin sâyenizde
kopmuş olmasından da ziyâdesiyle memnunum" dedim.
Tüm vücûd sayım sistemlerinin boşuboşuna alınmış olduğunu adetâ
kanıtlamak istercesine:
• Bunların gümrükten çekilmeleri bililtizâm geciktirildi.
• Gezici sistem ilk defa 18 Şubat 1988'de, yâni Çernobil kazâsından
tam iki yıl ve sistemlerin Türkiye'ye gelişinden tam bir yıl sonra
lûtfen Edirne'ye ve çok daha sonra da Rize'ye gönderildi.
• Halkın rahatça gelip merakını gidermesini, bu cihazlara i'tibâr
etmesini adetâ önlemek istercesine benim yapmayı düşündüğümün aksine
yâni parasız analiz yerine fâhiş bir ücret politikası uygulandı.
• Bu göstermelik halka açılıştan başka hiçbir uygulama yaptırılmadı.
• Koskoca Türkiye'nin Çernobil kazâsı sonuçlarının hiç de koparılan
şamatanın iddia ettiği gibi tehlikeli olmadığını spektaküler bir
biçimde kanıtlanması imkânı bile bile hebâ edildi.
• Bu cihazların orijinal master ve doktora tezlerinin
hazırlanmasına yardım bakımından haiz olduğu potansiyel en alt
düzeyde bile değerlendirilmedi.
Bütün bunlar koskoca kontrolsüz Türkiye'de herkesin gözleri
önünde ve arsızca bir pişkinlik içinde cereyân etti; hiçbir reaksiyon
da görmedi.
Tüm vücûd sistemlerinin yurda getirilmelerinin
motivasyonundaki ulvîlik ile bunların haiz olduğu hizmet-incelemearaştırma
potansiyelinin, sırf şahsî münâferetler dolayısıyla, eski
TAEK Başkanı'nı karalamak uğruna hebâ edilmesindeki süflîlik
arasındaki tezat, sanırım, vicdân sâhibi hiçbir kimsenin temyizinden
kaçmayacaktır. Bu cihâzlar, o târihten bu yana geçen 15 sene içinde,
gelip geçen hiçbir TAEK Başkanı'nın ilgisini çekmedi ve bu büyük
imkân çürümeye terkedildi.
* * *
VI. BÖLÜM ANKARA'DA BİR MÜSTEŞAR
Müsteşarın Nitelikleri
TAEK Başbakanlığı'na atandığım zaman bazı kimseler Ankara'da
çok iyi anlaşabileceğimi ümid ettikleri bir müsteşarı bana tavsiye
etmişlerdi. Aynı kimseler bu zâtın bana karşı büyük saygı ve sevgisi
olduğunu da söylüyorlardı.
Gerçekten de bu Müsteşar ile ilk görüşmelerimizde aramızda bir
sempati teessüs etmişti. Bana karşı saygılı ve muhabbetliydi. Kendisi
benden herhalde bir 10 yaş kadar küçük olmalıydı. Fevkalâde yüksek
bir çalışma kapasitesi ve Devlet demirbaşını korumak husûsunda da
büyük bir irâdesi vardı. Ankara'daki bürokrasinin göz bebeği idi.
Hükümetin de çok takdîr ettiği, yıldızı gitgide yükselen parlak bir
idâ-reci idi.
XX ile eşinin, biribirlerine küçük isimleriyle ve sen diye
hitâbedecek kadar da samimî dostu olan bu Müsteşar ile münâsebetim
22.01.1985'den Ağustos 1985 sonuna kadar medenî ölçüler ve karşılıklı
saygı ve takdîr esâsına göre çok iyi bir düzeyde sürdü. Ancak, yavaş
yavaş, biri Dışişleri mensublarına diğeri de Üniversite öğretim
üyelerine karşı olmak üzere kendisinin iki kompleksi olduğunu
sezinledim. İyi bir de organizatör olan bu kıymetli gencin, ne yazık
ki, sistematik bir değerlendirme hatâ-sıyla mâlûl olduğunu tesbit
ettiğim zaman büyük hayâl kırıklığına uğradım. Müsteşarın zihninde
yalnızca iki şablon bulunduğunu ve insanları yalnızca bunlara ve
hattâ bunlardan yalnızca birinin kriterlerine göre değerlendirdiğini
görünce gerçekten de çok üzüldüm.
Bu şablonlar: 1) kendine göre bir milliyetçilik şablonu ile 2)
komünizm şablonu idi. Kendine göre milliyetçilik anlayışının en
belirgin vasfi, milliyetçiliğin yanı sıra, bir kişinin
robotlaştırılabilme yâni Müsteşar'ın emirlerini eleştirisiz ve
itirazsız kabûl edip derhâl yerine getirme yeteneğini de
içermekteydi. Eğer bir kişi robotlaştırılabilme yeteneğinden yoksun
ise, bu takdîrde, bu zâtın zihnindeki milliyetçilik şablonuna uymuyor
demekti. Bir kimse eğer bu çok özel milliyetçilik şablonuna uymuyorsa
o hâlde bu kimse ikinci şablonun kendisine uyup uymadığına
bakılmaksızın, düpediz komünist demekti, işte bu müsteşarın Dünyâ'ya
bakış açısı ve kişileri değerlendirme mantığının temeli ne yazık ki
buydu! Bu Müsteşar, eskilerin deyimiyle, kronik bir hubb-i riyâset
(yâni baş olma sevdâsı) marazıyla mâlûldü.
Ben kendisini nasıl izliyor ve nasıl müşâhede ediyorsam,
şüphesiz o da beni izleyip müşâhede etmek istiyordu. Bunun için,
sâdık bendelerinden olup da bir başka bakanlıkta çalışan genç bir
delikanlıyı peşime takmıştı. Bu delikanlı hemen hemen her hafta beni
makamımda ziyârete gelir ve bana fevkalâde candan ve hörmetkâr
davranırdı. Ancak makamım dışında kendisiyle karşılaştığımda ve hele
yanında birileri varsa, bana karşı muamelesi soğuk, mesâfeli ve adetâ
tepeden bakar gibi olurdu. Kendisinin bu davranış bozukluğunu
önceleri üzüntüyle, sonraları ibretle ve en sonunda da büyük bir esef
hissiyle izledim. Fakat işin acâibi, Müsteşar'ın bana davranışı da
aynı idi. O dört duvar arasında bal kaymak gibi olan zât da
başkalarının yanında, tıpkı o sâdık bendesi gibi, buz bardağı
kesiliyor ve beni görmemezlikten geliyordu.
Müsteşarın Talebleri
Zaman geçtikçe gerek bizzat kendisinin davranışlarından, gerek
sâdık bendesinin telkinlerinden, gerekse üçüncü şahısların kendisi
hakkında naklettiklerinden kafamda Müsteşar'ın kişiliğinin yumağı
çözülmeğe başlamıştı.
Müsteşar, bütün olumlu niteliklerinin yanında, maalesef samimî
değildi. Narsisik (yâni yaptığı her işi ulvî gören, kendine âşık) bir
bünyeye sâhipti. Kendisini günün birinde Türkiye'yi kurtaracak kişi
olarak görüyor ve bendelerine de böyle îman ettiriyordu. Onun bu
misyonuna inanmamak, ona yapılabilecek en büyük hakâ-ret ve küfür
idi. Misyonunun ulvîliğini herkes tartışmasız kabûl etmeliydi. Kabûl
etmeyip direnenler, ondan neşet eden emirlere uymayanlar olsa olsa
gizli ya da aşikâr komünistler olabilirdi, vesselâm!
Böyle hâinlerin ise Devlet mekanizmasında aslâ yeri olamazdı.
Derhâl ve her türlü çâreyi başvurarak elenmeliydiler! Nitekim
Müsteşar, şahsına karşı böyle bir crime de lese-majeste'yi (Sultân'ın
hakkına ve şahsına taarruz cürmünü) işleyenlere karşı pek acımasızdı.
Robotlaştıramadığı, emirlerine âmâde kılamadığı kimseleri bütün
bendelerinin kinine, nefretine ve elinin altındaki bürokratik
mekanizmanın bütün yıldırımlarına insafsızca hedef kılabiliyordu.
Kendisinin sillesini yemiş olanlar, onun gerekirse "komünist
gazeteciler(!)" ile dahi işbirliği yapabildiğini, emir ve isteklerine
âsî olanların Basın yoluyla rezil edilmesini bile temin edebildiğini
ve elindeki Devlet imkânlarını da bu amaç uğruna rahatça
kullanabildiğini rivâyet etmekteydiler.
Müsteşar'ın beni düzenli olarak ziyâret eden sâdık bendesi
gayet usturuplu bir biçimde dikkatimi önce TAEK'deki solcular(!),
aradan bir süre geçtikten ve benim reaksiyonumu ölçtükten sonra da
TAEK'deki komünistler(!) üzerinde yoğunlaştırmam husûsunda
telkinlerde bulunuyordu. Bu telkinler normal bir konuşma âdabının
dışına taşıp da bir takım îmâları da içermeğe başlayınca sabrım
taştı. Kendisine açık ve net bir biçimde şunları söyledim:
"Bak benim güzel kardeşim! TAEK Başkanı olarak tâbî olduğum 2690
sayılı kânûn benim görevlerimi en açık biçimde sıralamış. Bunlar
arasında, bana, mâiyetimdekilerin dinî ve siyasî îtikâdlarını 1)
izlemek, 2) kollamak; bu îtikâdlarından dolayı bunları A) istintak
yâni sorgu-sual etmek, B) taltîf etmek, C) cezâlandırmak yönünde,
yâni kısacası bunların vicdanlarını vesâyet altında tutmak şeklinde
bir vecibe yükleyen tek bir madde yok! İslâmiyet'te bile Cenâb-ı
Peygamber'e müslümanların vicdânlarının vesâyeti verilmemişken, hiç
kimsenin benden mâiyetimdekilerin vicdânlarına vasî olmamı beklemeye
hakkı yoktur! Ben kendimi Devlet'in kolluk kuvvetlerinin, istihbârat
örgütlerinin, savcılarının ve hapishânelerinin yerine koyamam;
kendimi bunların yerine koymak görgüsüzlüğünü göstersem, bu takdîrde
de 2690 sayılı kanûnda teker teker sayılmış olan görevlerimi yapamam.
Mâiyetimdekilerin dinî ve siyasî inançları beni Türkiye Atom Enerjisi
Kurumu Başkanı olarak hiç mi hiç ilgilendirmiyor; yeter ki bu
inançlarını kendilerine verilmiş olan resmî görevleri engellemek
husûsunda bahâne olarak kullanmasınlar. Bu takdîrde de beni
ilgilendirecek olan yalnızca Disiplin Yönetmeliğidir."
Bu vicdânî kanaatim Müsteşar'ın gazabını celbetti. Gerek icâb-ı
nezâket gerekse çok nâdir de olsa iş gereği kendisini kırk yılda bir
telefonla aradığımda da sürekli "yok" dedirtti. Bir keresinde de,
telefona cevap veren Özel Kalemi'nden bir sekretere sayın Müsteşar'ın
makamında olup olmadığını sorduğumda bana: "Efendim, size Özel Kalem
müdürünü vereyim" dedi. Telefon açık olduğundan sekreterin, telefonda
benim olduğumu söylediği zaman bir hanım olan Özel Kalem Müdürünün,
büyük bir nefretle: "Ay, gene mi bu adam!" dediğini hayretle duydum.
Demek ki Müsteşar Özel Kalemi'ndekilerle benim dedikodumu yapabiliyor
ve nefretini onlara da aşılayabiliyordu. Bu zerâfet yoksunu,
görgüsüz, hazımsız ve iz'ansız kimseler de patronlarının münâferetini
örtecek yerde afişe etmeyi bir mârifet ve hattâ bir güç gösterisi
sayıyorlardı.
Müsteşar'ın sâdık bendesi ise patronunun taleplerini artık
fütursuzca ve isim vererek sıralıyordu. Bu sâyede TAEK'deki atılması
gereken komünistlerin kimler olduğunu da öğrenmiş bulunuyordum. Fakat
ne garip tesâdüf! Bunlardan ikisi bir ya da birbuçuk sene arayla, ve
haklarındaki resmî Devlet tahkîkatı da olumlu olduğu için, TAEK'de
önemli iki mevkie terfien atanmış bulunan kimselerdi. Herhâlde sayın
Müsteşar ve şürekâsının istihbâratı Devletin istihbâratından üstün
olmalıydı(!?). Ama midemi bulandıran iki ufacık husûs daha vardı: 1)
komünist diye lekelenmek istenen bütün bu kimseler yıllar boyu TAEK
teşkilâtında Genel Sekreter Vekilliği, Başkan Yardımcılığı ve Bölüm
Başkanlığı gibi görevleri başarıyla ifâ etmiş olan, bunların
hakkındaki her türlü dosyalarından edindiğim bilgilere göre de,
hizmetleri her zaman takdîrle karşılanmış olan ve âmirlerinden daima
iyi tezkiyeler almış bulunan pırıl pırıl vatan evlâdlarıydı; ve 2)
hepsi de, ne hârikulâde tesâdüf; bizim şu meşhûr huysuz ve huzursuz
(ve de gerek kendisi gerekse eşi Müsteşar'ın yakın dostları olan) XX
hanımın bunlara karşı duyduğu nefreti 20 senedir açıkça, her vesiyle
ile ve her yerde ortaya koymaktan çekinmediği kimselerdi!
İşte bu sebeplerden ötürü, şimdiye kadar Devlete daima hâdim
olmuş olan bu pırıl pırıl vatan evlâtlarını bu takımın husûmetine
karşı müdâfaa etmek benim için vicdanî bir görev olmaktaydı. Ben de
öyle yaptım. Vicdanî huzur ve kanaat-i kâmile ile bu takımın ve
hempalarının vehimlerini ve iftirâlarını kesinlikle kale almadım. Bu
tavrım, ileride açıklayacağım gibi, belki benim azlimin görünen en
büyük sebeplerinden biri oldu ama davranışımın isâbetli ve adâlete
uygun olduğu husûsunda da asla şüpheye düşmedim. Bundan dolayı da
Allah'a hamd ve şükrediyorum.
Hayal Kırıklığına Uğrayanların Hıyâneti
Türkiye Atom Enerjisi Kurumu'na Başkan olarak atandığım zaman
belirli bir görüşe sâhip bir kesim kendilerinin kısa sürede teşkilât
içinde önemli mevkilere geleceklerini hayâl etmişler. Ancak benim
almış olduğum terbiye adama göre iş değil de işe en lâyık olan adamı
seçmeyi fazîlet addettiği için bu tutumum söz konusu kesimde büyük
memnûniyetsizlik hâsıl etmiş. Belirli bir süre sonra gerek Ankara'da
gerekse ÇNAEM'den bazı kimselerin meşhûr Müsteşar'ı, bazı bakanları,
sağcı bir partinin başkanını, İstanbul'daki bir vakfın başındaki bir
Profesörü ve hattâ İstanbul'da Fâtih'deki mânevî bir mahfeli sürekli
ziyâret ederek hayal kırıklıklarını dile getirdiklerini, aleyhimde
propaganda yaparak kendilerini sorumlu mevkilere getirecek yerde hep
solcu ve komünist takımını tutup onlarla TAEK'i yürüttüğümü iddia
ettiklerini istihbâr ettim. Tabiî kendilerine göre birer ağırlığı ve
birer baskı grubu oluşturma özellikleri bulunan bu mahfellerin bana
doğrudan doğruya ya da dolaylı pekçok zararlı etkisi oldu. Bunların
da doğurdukları ağır ve tahammül edilmez çileyi yalnız başıma çektim.
Ama bu ağır baskılara rağmen hiçbir şey beni vicdânımın ve ilmimin
aksine hareket etmemi sağlayamadı. Ve, Elhamdülillah, hiçbir şey beni
robotlaştıra-madı!
Bu çilem süresince rahmetli babamın ben 1969 yılında ÇNAEM'e
Müdür olarak atandığım zamanki nasihati hep zihnimde zindeliğini
muhâfaza etti. Babam bana:
"Bak evlâdım! Kendi tâbirinle berbat bir yer'in, ÇNAEM'in başına
müdür olarak gidiyorsun. ÇNAEM Müdürlüğünde iki türlü çilen
olacaktır. Bunlardan birincisi sen Doç. Dr. Ahmed Yüksel Özemre
olduğun için (o zaman henüz daha doçenttim; ÇNAEM'e müdür olarak
atanmamdan 2 ay sonra profesörlüğe yükseltildim) sana hased edecek
olan kimselerin sana verecekleri çiledir ki bu senin şahsî çilendir.
Eğer elindeki imkânları bu gibi kimseleri cezâlandır-mak için
kullanacak olursan sana olan babalık hakkımı helâl etmem. Bunların
hatâlarını setredeceksin, affedeceksin. Bir de senin hasbelkader
işgâl ettiğin makâmın temsil ettiği müesses nizâma karşı gelenlerin
sana çıkaracakları çileler olacaktır. Bu da senin idârî çilendir.
Eğer elindeki imkânlarla bu gibi kimselere cihâd açmayacak olursan
sana olan babalık hakkımı gene helâl etmem" demişti.
Bu tutulması zor nasihati hamd olsun ki tutabilmiştim. TAEK
Başkanlığım esnâsında bu nasihata riâyet etmek bana daha da kolay
geldi ama içinde bazı eski ve de çok kıymetli öğrencilerimin de
bulunduğu bu kimselerin söz konusu mahfellerde çıkardıkları nifâk ve
fitnefücürlük beni çok ama çok rencide etti.
Azlimin Temelleri Atılıyor
Müsteşar'ın beni azlettirmek üzere ahdetmiş olduğunu Eylül
1985'de istihbâr ettim. Fakat önemsemedim. Önleyici hiçbir tedbir de
almadım. Hayatımda hiçbir gruba, hiçbir mahfele, hiçbir hizibe ve
hiçbir partiye sırtımı dayamamayı prensip edinen bir kimse olarak da,
her işde olduğu gibi bunda da, tamâmen Hakk'a tevekkül edip işi tabiî
seyrine bıraktım.
Çernobil kazâsından sonra zâten sayın Başbakan nasıl
çalıştığımı yakından biliyordu ve pratik zekâsı da hakkımda ne
söylenirse söylensin, dereyi geçerken at değiştirmemeyi
gerektiriyordu. Ancak kendisinin baypas ameliyatı olmak üzere
Houston'a gitmesi, yerine vekâlet eden zâtın söz konusu takım
tarafından daha kolay iknâ edilmesine yol açacaktı.
Aralık 1986 başında Uluslararası Atom Enerjisi Ajansı
Guvernörler Meclisindeki müzâkereleri izlemek ve Türkiye adına bir
konuşma yapmak üzere görevli olarak Viyana'da bulunuyordum. Viyana
sefirimiz rahmetli Erdem Erner bey hârikulâde zarif bir İstanbul
beyefendisi, ve eğer hâfızam yanıltmıyorsa Halikarnas Balıkçısı diye
bilinen Cevat Şâkir Kabaağaçlı'nın (1886-1973) da yeğeniydi.
Temkinli, soğukkanlı bir diplomat ve geniş kültürlü bir zâttı.
Türkiye Atom Enerjisi Kurumu başkanı iken görevle her Viyana'ya
gidişimde kendisini ziyâret ederek görevimin mâhiyeti hakkında,
Dışişleri Bakanlığı'nın kendisine bildirdiklerinin ötesinde, bir de
şifâhen bilgi verirdim. O da beni genellikle bir akşam yemeğine dâvet
eder ve çeşitli konularda başbaşa tatlı tatlı sohbet ederdik. Sefir
boş zamanlarında, piyanosunda, melodi bakımından zengin ve kulağı
okşayan emprovizasyonlar (taksim, doğaçlama) yapacak kadar hassas bir
kulağa ve geniş bir müzik kültürüne sâhipti. Benim de bu konudaki
merak ve zevkimi bildiğinden, bu da aramızdaki sohbete çeşni katardı.
Sefir bu emprovizasyonlarının notaya geçirilmesi için, ücretini
bizzat ödeyerek, Viyana Konservatuvarı talebelerinden birini istihdam
etmekteydi.
10 Aralık 1986 Çarşamba günü öğleye doğru Erdem beyin yanından
ayrılıp da Prinz Eugen Strasse'ye (Prens Öjen Caddesine) çıktığımda,
Viyana'nın bu mevsime has soğuk ve rutûbetli havası Sefâret'in
verdiği rehâveti üzerimden bir anda sildi süpürdü. O zaman karnımın
acıkmış olduğunu farkettim. Buradan kaldığım Hotel Goldene Spinne'ye
(Altın Örümcek Oteli'ne) kadar yürüyüp odamda Emmenthal peynirini
ekmeğime katık etmeyi de, Kaertner Strasse'ye kadar uzanıp oradaki
Nord See Fisch Restaurant'da (Kuzey Denizi Balık Lokantasında)
karnımı doyurmayı da gözüm kesmedi. "En iyisi bu işi, bu caddenin
ucundaki Schwarzenberg Meydanı'ndaki self-serviste hâlletmektir" diye
düşündüm.
Sefir Viyana'da bulunmakta olan bir Devlet Bakanımız, Kültür
Bakanlığı Müsteşarı ve TRT Genel Müdürü ile bana ertesi akşam bir
yemek vereceğini bildirmişti. Hem konuşacak birileri olur ve hem de
yurt dışındaki standart mönümden farklı bir şey yemiş olurum diye
buna çok memnun olmuştum. Bir yandan bunları düşünürken diğer yandan
da Çernobil kazâsının gailelerinden birkaç günlüğüne dahi olsa
uzaklaşmamın ve, artık iyiden iyiye tanımağa başladığım, târihî bir
şehirde olmamın hazzını çıkarmağa çalışıyordum.
Fransa Sefâreti hizâsına geldiğimde, II. Cihan harbi sonrasında
Rusların bu güzel meydana dikmiş oldukları âbideye bir baktım.
Viyana'nın kalbine saplanmış bir hançer gibi duran bu gudûbet anıt
self-servise girerken zihnimi iyiden iyiye meşgûl etti: "Avusturya
şunu niye bizim Ayastefanosdaki Rus anıtını yıkmamız gibi yıkmaz da
hâlâ muhafaza eder acaba?" diye düşünüyordum.
Self-serviste etlerin önünde epeyi dolandım. Domuz eti
bulaşmış etlerden daima çekindiğim için, domuz eti olmayanları da
"sosunda domuz yağı bulunabilir" diye reddetmek gibi tabiî bir
temâyülüm vardır. Bu bakımdan ve her şeye rağmen gene de tetkik
ettiğim et yemeklerinin hiç biri câzib gelmedi. Salata barının önüne
geldim. Eninde sonunda, beni burası paklardı. Nitekim tepeleme bir
tabak dolusu envai çeşit salata ile küçük bir ekmeğe 35 şiling
ödedim. Bu Devletimin bana lûtfettiği mütevâzî harcıraha uyan
istisnaî bir harcamaydı. Balık lokantasına gitsem 65 şiling
ödeyecektim. Hâlbuki bu meblâğ çevdar ekmeği, tereyağı, peynir ve
yoğurttan oluşan yurt-dışı standart mönüm açısından tam dört vakit
yemek yememin bedeliydi.
Self-servisin kuytu bir köşesindeki iki kişilik boş bir masayı
gözüme kestirmiştim. Oraya yönelirken bir başka zâtın da bu masaya
yöneldiğini farkettim. İkimiz de tepsilerimizi masaya aynı anda
bıraktık. Adamın "Grüss Gott!"7 diye selâmına aynı şekilde karşılık
verdim.
Bu, rahat 1.95 boyunda açık mâvi gözlü, sarışın, 50 yaşlarında
bir zâttı. Yüzüne çok yakışan, yer yer kırlaşmış düzgün bir sakal
hafif uzun çehresini süslüyordu. Bıyıklarında nikotin kirliliği
emâresi yoktu. Çifte odaklı, sağlam bağ çerçeveli pahalı bir gözlüğü
vardı. Dallas sâkinleri gibi boz renkli geniş kenarlı bir fötr şapka
ile dizlerinden bir hayli aşağıya kadar inen aynı renkten bir palto
bu zâtın heybetini olağanüstü arttırmaktaydı. Boynuna bir kere
dolanmış olan, kırmızısı bol, ekose atkının bir ucu göğsünden diğer
ucu ise sırtından aşağıya sarkmaktaydı. Kullanıla kullanıla eskimiş,
çok iyi deriden, içi tıklım tıklım evrâk dolu intibaını veren,
kullanışlı bir çanta omuzuna verev bir biçimde asılmıştı. Kendi
kendime, bu çantanın askısının iki metreden uzun olması gerektiğini
düşündüm. Üzerindekilerini çıkartırken ayakkaplarına dikkat ettim;
bunlar Cyrano burunlu, tabanı kalın köseleden, üstü ise güderiden
mâmûl, yumurta-topuk tâbir edilen cinsden iskarpinlerdi. Takım
elbisesi ve yeleği koyu kahve, çizgili bir kumaştan dikilmişti. Çok
ufak siyah-beyaz benekleri olan nar kırmızısı bir kravat ile asorti
bir süs mendili geniş göğsünün yegâne süsleriydi. Hârikulâde biçimli,
geniş ellerinin mevzun parmaklarında gümüş montürlü akik bir yüzükten
başka bir şey yoktu. Sol bileğinde bakır bir romatizma bileziği, sağ
bileğinde ise Rolex marka çelik bir saat taşımaktaydı.
Avusturyalılara mahsus "Selâmünaleyküm" meâlindeki bir selâm tarzı.
O da benim gibi yalnızca salata ve ekmeği tercih etmişti.
Tepsisinde içecek olarak, benimkinde olduğu gibi, yalnızca su vardı.
Dikkatimi çeken ve beni oldukça şaşırtan bir husus da yemeğini sağ
eliyle yemesiydi.. Bu bir avrupalı için olağandışı bir durumdu.
Birkaç lokmadan sonra sanki yıllardır tanışıyormuşuz gibi tabiî bir
edâ ve tâne tâne fasih bir almancayla: "Sizi yemek seçerken gözledim,
beyefendi. Lûtfen merakımı mâzur görünüz. Vejetaryen misiniz? Yoksa
müslüman mı?" diye sordu. Ben, aynı yumuşak ve dostâne edâ ile ve
önündeki salata tabağını işâret ederek: "Ya siz, beyefendi?" diye bir
başka soruyla cevap verdim. Başını kaldırarak mahcub bir tebessümle
gözlerimin içine baktı. Her avrupalıda bulunması mümkün olmayan nâfiz
ve cemâlli bir nazarı vardı. Elini uzattı: "Ben Dr. Heinrich von
Lichtenberg; antropolog, etnolog, psikolog ve daha bir sürü şey..."
diyerek kendini takdim etti. Demek ki bir asilzâdeyle karşı
karşıyaydım. Elini kuvvetlice ve dostça sıktım: "Ben de Prof.Dr.
Ahmed Yüksel Özemre, Türkiye Atom Enerjisi Kurumu başkanı" dedim. Bu
sıfatın kendisini etkileyebileceğini düşünmüştüm ama hiç de öyle
olmadı. Üzerinde bile durmadı. Elimi bir kere daha sıkarak: "Memnûn
oldum. Şu hâlde tahminim doğruymuş. Siz müslümansınız" demekle
yetindi.
Bu girizgâhtan cesâret alarak yemeği niçin, diğer
avrupalıların aksine, sağ eliyle yediğini sordum. Güldü. Mahfîyetkâr
bir tavırla: "Benim, aslında, pek avrupalı sayılmamam gerekir.
Ömrümün büyük bir bölümü Büyük Sahra ve civârında Tuareg'ler ve
Murâbıt'ların yanında, onları tetkik etmekle geçti. însan birileriyle
uzun zaman bir arada bulundu muydu, ister istemez, onlara benzemeğe
başlıyor" dedi.
Her ikimizin de yemeği bitinceye kadar şuradan buradan
konuştuk. Benim almancadaki pratiğim böylesine farklı bir sohbette
yaya kalınca da fransızca konuşmağa başladık. Von Lichtenberg'in
aksansız, mükemmel bir fransızcası vardı. Masadan kalkarken bana:
"Sizi bir türk kahvesi içmeğe dâvet edebilir miyim?" diye sordu.
Memnûniyetle kabûl ettim. Ben bulunduğumuz self-servisin karşısına
tesâdüf eden, Viyana'nın meşhur Schwarzenberg Kahvehânesi'ne
gideceğimizi ümid ederken o beni arka sokaklara yöneltti. Yolda hep
Afrika'daki incelemelerinden, bilhassa Büyük Sahra'daki etnik
grupların tatbik ettikleri fal ve büyülerle yakından ilgilenmeş
olduğundan, ve hattâ bu konudaki gözlemlerini içeren bir kitabının da
birkaç aya kadar hem Viyana'da ve hem de A.B.D.nde yayınlanacağından
söz etti.
Nihâyet, nisbeten küçük fakat Avusturya kahvehânelerine has
bütün özellikleri mezceden sevimli bir kahvehâneye vâsıl olduk. Von
Lichtenberg'in burada büyük bir itibâra sâhip olduğunu daha ilk
adımımızda anladım. Kahvehâne sâhibi bizzat gelerek bizi abartısız
ama samimî bir ihtiramla karşıladı.
Gelen köpüklü türk usûlü sâde kahvelerimizi büyük bir hazla
içerken ben de von Lichtenberg'in Afrika intibalarını ve yorumlarını
ilgi ve hayranlıkla dinlemekteydim. Benim kahvem bitince von
Lichtenberg fincanımı ters çevirerek tabağının üstüne kapattı:
"Müsaade eder misiniz? Bir falınıza bakayım" dedi. Ben, teşekkür
ederek: "Bakmasanız iyi olur. îslâmda fala bakmak haramdır. Bu
bakımdan ben falıma bakılmasından rahatsız olurum" dedim. Von
Lichtenberg: "Bunu çok iyi biliyorum Dostum (ilk defa bana "Dostum"
demekteydi). Ama bakılmasını isteyen siz değilsiniz. Bu işin günahı
bana râcî" dedi.
Von Lichtenberg, soğuduktan sonra, fincanımın içini evire
çevire (saat tuttum) tam sekiz dakika tetkik etti. Sonra mâvi
gözlerini gözlerimin içine dikerek:
" Sizi ilk gördüğüm zamanki hissimde yanılmamışım. Siz de tıpkı benim
gibi bir takım özellikleri olan çileli bir zâtsınız. Ama tavâzuunuz
bunu herkesten gizliyor. Biraz kibir sâhibi olsanız, ya da kendinizi
satmayı zül addetmeseniz, sanırım, bu kadar çileye dûçar olmazdınız.
Sizi, son zamanlarda, büyük bir iftirâ ve nifak yumağı içinde
görüyorum. Ama bu da bir şey değil. Ne yazık ki çok ama çok yakında
yüksek makam sâhibi iri ve sarışın bir erkeğin büyük bir iftirâsına
mâruz kalacak ve buna karşı hiç bir tedbir de alamayacaksınız. Bir de
gene yüksek makam sâhibi kısa boylu şişman biri daha var ki onu da
kullanacaklar ve bu iftirâ size işinizi kaybettirecek. Bununla
beraber, sonunda asıl kaybeden size o iftirâyı atan olacak ve kendisi
de bir iftirâya kurban giderek itibârını tamâmen kaybedecek. Ama o
bunu hiç idrâk edemeyecek. Sizin değerinizse gitgide çok daha iyi
anlaşılacak"
dedi.
Bu fal keyfimi kaçırmıştı. Mâhiyetini peşînen bilmeden,
Allâh'ın takdîrine teslim olmanın fazîleti bence daha büyüktü. Bu
adam bunu elimden almış, üstelik de vehmimi kabartmıştı. Resmî
görevim dolayısıyla bir sürü müseccel muarızım ve düşmanım olmuştu.
Bunlar yıldırım hızıyla zihnimden geçti. Ama aralarında bu târife
uyan birini o anda teşhis edemedim. Eğer von Lichtenberg'in kehâneti
tutarsa, bu adam ya hiç tanımadığım ya da tanıyıp da kendisini
şimdiye kadar bana düşman olarak bilmemiş olduğum bir kimse
olmalıydı.
Von Lichtenberg ile başka konularda bir müddet daha sohbet
ettikten sonra saat 16.00 ya doğru müsaade istedim. Ayrılırken bana
sarıldı: "Farkındayım; sizi üzdüm. Dostum. Ama Allah'ın takdirinden
başkasının vukuu mümkün değildir. Buna zâten siz de en az benim kadar
îman ediyorsunuzdur. Onun için lûtfen artık üzülmeyiniz!" dedi.
Von Lichtenberg'den ayrıldıktan sonra keyfim iyice kaçmış
olarak bir marketten akşam nevâlemi düzüp otele vâsıl oldum. İki
aspirin alarak kafayı vurup yattım. Saat 20.30 dolaylarında
uyandığımda karnım acıkmıştı. Odamda akşam yemeğimi iştahsız,
isteksiz, lâf olsun diye yedim. Geç vakte kadar okuduğum kitap ve
walkman'imden dinlediğim müzik de kubûziyetimi dağıtmadı. O gece,
mûtadımın aksine, sürekli bölünen sıkıntılı bir uykum oldu.
Ertesi günü Uluslararası Atom Enerjisi Ajansı'ndaki toplantı
ve temaslarımdan sonra akşam vakti otele dönüp üstümü değiştirdikten
sonra ve Sefâret'in yolunu tuttum. Benim Sefâret'e vâsıl olmamın
akabinde diğer konuklar da geldiler. Çalışma kapasitesini çok takdir
ettiğim eski bir bürokrat olan bu Devlet Bakanı, ne yazık ki, siyâsî
kudret tutkusu aklının dört fersah ötesinde tırısa kalkmış olan bir
kimseydi. Aklının ve temkininin bu tutkunun önüne geçmesi ise
maalesef mümkün görünmüyordu.
Kendisiyle hiç bir organik bağımız olmadığı hâlde, fî
târihinde, arzularını bana dikte ettirmek için yıldırma, izole etme
ve töhmet atında bırakma politikalarına baş vurmuş olan bu zât
Türkiye Atom Enerjisi Kurumu personelinin bir bölümünün isyâsî
inançlarından dolayı benim tarafımdan "temizlenmesini" istiyordu. Ben
ise kendisine gönderdiğim şifâhî mesajda: "Kendilerine verilmiş olan
resmî görevleri engellemek husûsunda bahâne olarak kullanmadıkları
sürece, mâiyetimdekilerin dinî ve siyâsî inançlarının bir vicdan
meselesi olduğunu; ve bunların beni, Türkiye Atom Enerjisi Kurumu
başkanı olarak ilgilendirmediğini; ama eğer böyle bir yola tevessül
edenler zuhur ederse de beni ilgilendirebilecek olanın yalnızca ve
yalnızca Memur Disiplin Yönetmeliği olduğunu" kendisine bildirmiştim.
Ondan sonra da aramızdaki ipler zâhiren zâhiren kopmuştu.
Karşılaşmamızda Devlet Bakanı benim elimi istemeye istemeye
sıktı. Sefârette bulunmam, âşikâr ki, bütün keyfini kaçırmıştı. İri
ve mülâhham cüssesinde-ki kan dolaşımını tanzim eden basınç, yüzünün
sarışınlara has ince derisini sanki kızıla boyamak istermiş gibi, bir
anda bütün kanını yanaklarına sevketmişti.
Yemekte resmî protokol sırasına göre Devlet Bakanı 1. konuk,
Başbakan'a doğrudan doğruya bağlı olmam hasebiyle Başbakanlık
Müsteşarıyla aynı düzeyde bulunmamdan dolayı bana 2. konuk, Kültür
Bakanlığı Müsteşarına 3. ve TRT Genel Müdürüne de 4. konuk olarak yer
gösterildi. Devlet Bakanı herhâlde bu yerleşim tarzına ve 2. konuk
olarak muamele görmeme de bozulmuştu ki yemek boyunca Sefirin bütün
kibar, zarif ve neşe ihdâs edici konuşmasına hiç katılmadı, somurtup
durdu. Nedense bu, sağımda oturan TRT Genel Müdürünün de keyfini
kaçırmıştı. Benim kendisiyle bütün samimî mükâleme teşebbüslerim bu
zâtın kibrinin ve azametinin duvarına çarpıp akim kaldı. Kültür
Bakanlığı Müsteşarı ise olup bitenin farkında değildi. Zâten mevkiini
iyice hazmetmiş olduğunu izhâr eden bir zerâfete, görgüye ve
olgunluğa sâhipti. Bu bakımdan sofrada bütün sohbet, Devlet Bakanı
ile TRT Genel Müdürü somurutup dururken, Sefir ve Kültür Bakanı
Müsteşarı ile benim aramda
geçti.
Yemekten sonra büyük salona geçildiğinde topluluğa katılan
daha başka zevât da oldu. Bu arada Devlet Bakanı gâyet zoraki bir
tarzda çaydaki radyasyonun son durumunu sordu. Yüzü hâlâ
kıpkırmızıydı. Bir süre sonra Sefir ile Sefâret Müsteşarlarından
bâzıları ve birkaç yüksek memurun Bakanın etrafında ayakta bir grup
oluşturduklarını gözledim. Ben ise onların karşılarındaki bir
kanapede Ankara Üniversite-si'nden kıymetli bir târih profesörünün
"Ermeni Meselesi" hakkındaki tahlilini can kulağıyla dinlemekteydim.
Bu arada, Devlet Bakanının yanındakilere belli belirsiz beni işâret
etmekte olduğunu göz ucuyla farkettim.
Ben vedâ edip de ayrılırken Sefir bana karşı ilk defa olarak
donuk, düşünceli ve bâriz bir biçimde mesâfeliydi. Yemek öncesindeki
ve yemekteki neşesinden ve samimîyetinden zerre kadar iz kalmamıştı.
Gözümden kaçmayan tedirginliğini de bütün diplomatlığına rağmen
gizleyemiyordu,
Ertesi günü tekrar Sefâret'e uğradım. Sefire hem bir gün önce
katılmış olduğum toplantılar ve yaptığım temaslar hakkında bilgi
vermek hem de, ertesi günü Ankara'ya avdet edeceğimden, vedâ etmek
istiyordum. Bana, kendisinin çok meşgûl olması hasebiyle, beni kabûl
edemeyeceği bildirildi. Şimdiye kadar asla mâruz kalmamış olduğum bu
muamele beni kırdı. Dün akşam muhakkak bir şeyler olmuş ve birileri
Erdem beyin kulağına hakkımda bir kar suyu kaçırmış olmalıydı.
Sefâretten büyük bir üzüntüyle ayrıldım. Prinz Eugen
Strasse'de henüz seksen metre kadar yürümüştüm ki yüksek rütbeli bir
Sefâret memuru arkamdan koşarak bana yetişti. Bir gece evvel söz
konusu grupta Devlet Bakanının konuşmasına şâhit olan birinden bana
bir haber ve uyarı getirdi. Devlet Bakanı o gece yanındakilere beni
göstererek aynen şöyle demiş: "Şu herifi görüyor musunuz? Bu herif
Türkiye Atom Enerjisi Kurumu'nda 400 (dörtyüz) komünisti(!) koruyan
gizli(!) bir komünisttir(!). Daha önce bu herifi attırmağa muvaffak
olamamıştım. Şimdi arkasına9 tekmeyi vurduracağım".
Bu ifâdedeki, bir Devlet adamına yakışmayan zerâfet
yoksunluğunu bir tarafa bıraksak bile 627 kişilik bir Devlet kuruluşu
olan Türkiye Atom Enerjisi Kurumu'nda 400 komünistin bulunduğu
iddiasındaki çarpık rûh hâleti çok ilgi çekicidir.
Bu olayın üzerinden 4 ay geçmeden 6 Nisan 1987 Pazartesi günü
Türkiye Atom Enerjisi Kurumu başkanlığından azledildim. Basın ve
yabancı ajanslar bu azlimin Çernobil kazâsından sonra Türkiye'yi
etkilemiş olan radyasyon olayı yüzünden olduğu çığırtkanlığını
yaptılarsa da 9 Nisan 1987 günü T.B.M.M.nden ayrılırken
gazetecilerin: "Yüksel Özemre'yi görevden radyasyon yüzünden mi
aldınız?" sorusuna muhâtab olan Başbakan Turgut Özal, kesin bir
tavırla: "Hayır. Profesör Özemre görevinden radyasyon yüzünden
alınmamıştır" dedi. Basının bütün ısrarlarına rağmen konuya açıklık
getirecek başka bir şey de söylemedi.
Heinrich von Lichtenberg'in kehâneti bütün ayrıntılarıyla
gerçekleşmişti.
Türkiye Atom Enerji Kurumu'nda o târihte istihdam edilmekte olan
personelin toplam sayısı 627 idi. Edebim, bu kelimenin yerine
kullanılmış olduğu bildirilen müstehcen kelimeyi açıkça yazmağa
müsait değil!
Azlimin bana 6 nisan 1987 Pazartesi günü saat 16.30'da tebliğ
edilmiş olmasına rağmen 7 Nisan 1987 Salı sabahı İngiltere'nin Radyo
ve Televizyon Kurumu olan BBC'nin Türkiye saatiyle 06.45'deki haber
bülteninde azlimin bütün Dünya'ya duyurulması ve o gün bütün gün
boyunca ve geceleyin bütün BBC haberlerinde bunun flâş haber olarak
tekrarlanmasının yorumunu da hâlâ realist bir biçimde yapabilmiş
değilim(!). Türkiye Atom Enerjisi Kurumu'nun kurulduğu 1956
târihindenberi o güne kadar toplam 17 Başkan değiştirmiş olan bu
Kurum'un benden başka hangi Başkanı görevden alındığında, BBC gibi
ciddî bir yayın kuruluşu bu olaya haberlerinde yer vermiştir? Bu
sorunun doğru cevabını isâbetle tesbit etmek husûsunda irâde sâhibi
dirâyetli Devlet adamlarımız zuhur ettiği vakit Türkiye Atom Enerjisi
Kurumu gerçek görevini huzurla yapmasına müsaade edilen huzurlu ve
istikrarlı bir teşkilât olacaktır.
V I.
BÖLÜM
BİR BARDAK ÇAYDA
(1 Ekim 1986
KOPARTILAN FIRTINA! - 27 Oca k 1987)
Radyasyonlu Çay İçin Alınan Önlemler
Ekim ayı yaklaştıkça Türkiye Atom Enerjisi Kurumu'ndaki yakın
mesâî arkadaşlarımın ve benim gerginliğim de artıyordu. Artık
çayımızın da radyasyonlu olduğunun açıklanmasına az zaman kalmıştı.
Yeni çay ürünü işlenmiş; standart otuzar kiloluk torbalarına
yerleştirilmiş; depolara istif edilmiş; paketlenip piyasaya
sürüleceği zamanı bekliyordu.
Sürekli alınan numûneler üzerinde yaptığımız ölçümler, Çay-
Kur'da paketlenmeyi bekleyen yaklaşık 140.000 ton yeni ürün kuru
çaydaki radyasyonun düzeyinin 0 ilâ 89.000 Bq/kg olduğunu
göstermekteydi. Fakat maksimum radyasyon düzeyini ifâde eden bu
89.000 Bq/kg'lık çayların mikdarı fevkalâde azdı. Arkadaşlarımız,
ölçümlerinin sonuçlarına göre, yeni ürün kuru çaydaki ortalama
radyasyon düzeyinin 25.000 Bq/kg civarında olduğunu söylüyorlardı.
Ayrıca Çay-Kur'dan edinilen bilgiye göre de Çay-Kur'un elinde henüz
daha piyasaya sürmemiş olduğu 50.000 ton kadar da 1985 ürünü
radyasyonsuz kuru çay bulunmaktaydı.
Aslında kuru çayda 25.000 Bq/kg düzeyindeki bir radyasyonun
korkulacak hiçbir yanı yoktu. Bu düzeyde radyasyon içeren çayın
sağlık açısından bir tehlike oluşturması için meselâ bir nükleer
santralde çalışan bir kimsenin bir yıl boyunca her gün 0,5 kg kuru
çay tüketmesi gerekmekteydi. Bununla birlikte konu hassas ve halk
nezdinde sû-i istimâl edilmeğe yatkındı. TAEK'in ise Çernobil
kazâsının ortaya çıkardığı kriz ve tedirginlik ortamında ne kalkıp da
vatandaşlara radyasyon dersi vermeğe mecâli vardı ve ne de buna
teşebbüs etse bile çeşitli mahfeller bunu onun yanına bırakırlardı.
Bir yandan Basın'ın belirli bir kesimi, benim her söylediğimi
katı bir önyargıyla yalanlamayı ve beni aşağılamayı yalnızca bir
fazîlet değil aynı zamanda da ulvî bir cihâd mertebesine yükseltmiş
olduğu bir tutum içindeydi. Öte yandan da rivâyete göre bir sayın
Bakan, yukarıda da belirtmiş olduğum gibi, görevini şuurla yapan ve
Devlet'e söz gelmemesi için kendini kalkan kılan benim gibi bir
kimsenin halkın huzurunda yaptıklarının hesabını vermemesi ve halkın
enformasyonsuz kalması için Devlet'in televizyonunda bana katı bir
ambargo uygulatıyordu. Ve bağımsız bir kurum olduğu söylenen TRT'nin
başındaki zât da nasılsa buna boyun eğiyordu. Bu durumda bana ve
Türkiye'nin Çernobil Çilesini birlikte çektiğim bütün arkadaşlarıma
bütün bu densizliklerin arkasına bir tekme atarak görevimizi o âna
kadar nasıl vicdâ-nî huzur ve kanaat-i kâmile ile ifâ etmiş isek aynı
şekilde ifâya devamdan başka bir şey kalmıyordu.
Basın bizleri tezyife devam edebilir, pek sayın bir Bakan
TAEK'in Devlet'e ve vatandaşlarına ne kadar şuurla hizmet ettiğinin
örtülü kalması için TRT'ye ambargo koyabilir, Hükûmet'teki bir sayın
Bakan da komünist olduğum iftirâsıyla beni eleyip yerime kendisine
kul olacak bir robot yerleştirmenin ince hesapları içinde olabilirdi.
Ama Devlet'in yüksek kademelerinde de, Hükûmet'te de, bürokraside de
ve en nihâyet halkda da (sükût içinde olsalar bile) TAEK'in
bilimsellikten kesinlikle ödün vermeyen, ciddî, vakur ve dirâyetli
tutumunu takdîr edenlerin çoğunlukta olduğuna îman ediyorduk. Ve her
şeyin ötesinde de, âdil ve her şeye şâhid olan Cenâb-ı Hakk vardı ki
en ümitsiz, en bunalmış zamanlarımızda O'na ilticâ ederek huzur
buluyorduk. Bu da bize yetiyordu!
Tekrar çay konusuna dönecek olursak, yakın mesâî arkadaşlarımla
birlikte kuru çay için muhakkak bir "türetilmiş müdâhale düzeyi"
üretip ilân etmek ve bu müdâhale düzeyinin gerektirdiği önlemleri
almak konusunda fikir birliğine vardık.
Avrupa Ekonomik Topluluğu, bu gibi nükleer kazâ hâllerinde
değil normal zamanlar bile sulu bir gıdâ maddesi olan süt söz konusu
olduğunda hâmile kadınlar ve bir yaşından küçük bebekler için 370
Bq/litre ile ifâde edilen bir türetilmiş müdâhale düzeyi vaz etmiş
bulunmaktaydı. Yâni AET, fazladan hiçbir önlem almaksızın ve gönül
rahatlığı ile, litresinde 370 Bq'lik bir aktivite bulunan sütü gerek
hâmile vatandaşlarının gerekse bir yaşından küçük bebeklerin
içmesinde hiçbir mahzur görmüyordu. Hâlbuki AET ülkelerinde kişi
başına süt tüketimi kilolarla ifâde edilmektedir.
Biz de dem hâlindeki çay için türetilmiş müdâhale düzeyini,
yalnızca hâmile kadınlar ve bir yaşından küçük bebekler için değil
fakat 55 milyonluk Türkiye'nin bütün vatandaşları için, 370 Bq/litre
(üçyüzyetmiş bekörel/litre) olarak kabûl ettik. Mesele şimdi, "Türk
usûlü demlenmiş çayın deminin litresinde 370 Bq'den az radyasyon
bulunması için acaba kuru çayın bir kilosunda bulunması gereken
maksimum aktivite ne olmalıdır?" sorusunun cevâbını vermeğe
kalmaktaydı. Bunun için gerek İstanbul'da gerekse Ankara'da pekçok
kahvehânenin ocaklarında incelemeler yapan, istatistikler tutan
elemanlarımız tesbitlerini lâboratuvar şartlarında da tekrarlayıp
ölçerek Türk usûlü demlenen çayın deminin bir litresinde 370 Bqden az
radyasyon bulunabilmesi için, kuru çayda bulunan radyoaktif sezyum
izotopunun tümüyle deme geçmiş olması varsayımı altında bile, kuru
çayın kilosunda 12.500 Bqden az radyasyon bulunması gerektiğini
tesbit ettiler.
Bir önceki yılın kuru çay tüketim rakkamlarına bakıldığında
1986-1987 kuru çay ürünü dönemi için tüketimin en çok 110.000 ton
olması beklenmekteydi. Bu ise Türkiye genelinde kişi ve gün başına
ortalama tüketimin 5,5 gram kuru çay olması demektir.
Bir insanın 12.500 Bq/kg'lık kuru çaydan hareketle hazırlanan
demden radyasyon sağlığı açısından zarar görebilmesi için ICRP
normuna göre bir yıl boyunca her gün 2 gaz tenekesi kadar yâni 34
litre (Dikkat! Çay değil!) dem içmesi gereklidir.
WHO normuna göre ise bir yıl boyunca her gün 3,4 litre demden fazla
içmemesi lâ-zımdır(!).
Bütün bu sonuçlar, radyasyonlu çay dolayısıyla koparılmış olan
şamatanın ne kadar anlamsız olduğunu göstermeğe yeter de artar bile!
Şimdi bütün mesele TAEK'in çaylara müdâhalesinin nasıl icra
edileceğine kalıyordu. Bunun için en uygun ve en isâbetli yöntemin
müdâhalenin çayların paketlendiği yerlerde yapılması olduğunda görüş
birliği hâsıl oldu. Çay-Kur'un Rize'de, Ankara'da Elmadağ'da ve
İstanbul'da Büyükdere'de olmak üzere üç kuru çay paketleme fabrikası
vardı. Fakat özel sektörün paketleme fabrikaları bir hayli dağınıktı
ve bunların satışlarının hacmi de bütün çay tüketiminin % 1'ini
geçmiyordu. Şüphesiz ki kuru çayların paketlenmesi safhasında
müdâhale ederek, gerek Çay-Kur'u gerekse özel sektörü denetlemek ve
sürekli kontrol altında tutmak husûsunda TAEK'in çok özel bir
yetkiyle donatılmış olması gerekmekteydi. Bu yetki de ancak
Hükûmet'ten neşet edebilirdi.
Bu durum Türkiye Radyasyon Güvenliği Komitesi Başkanı ve Sanâyi
ve Ticâret Bakanı sayın Câhit Aral'a ayrıntılarıyla takdîm edildi. O
da 31 Ekim 1986 günü ÇNAEM'de Türk mühendis ve bilim adamlarının
büyük bir başarısı olan, tümüyle yerli imalât "Nükleer Yakıt Pilot
Tesisi"nin açılış töreni münâsebetiyle İstanbul'da bulunduğu sırada
kuru çaylarımızın bir mikdar radyasyon içerdiğini ama bu durumun
endîşeye mahal bir tarafı olmadığını gazetecilere açıkladı. Bu
açıklamanın hemen akabinde de Türkiye'nin Çernobil Çilesinin 1990'a
kadar sürecek olan son perdesi açıldı; ve bir bardak çayda müthiş bir
fırtına koptu!
Dezinformasyon Mekanizması Gene Devreye Giriyor
Bakan'ın açıklamasından hemen sonra gazeteler radyasyonlu çayla
aşırı ilgilenmeğe başladılar. Fakat radyasyonlu çay krizini esas
tırmandıran olay Çay-Kur yönetiminin, 7 Temmuz 1986'da Resmî
Gazete'de yayınlanmış olan kararın aksine hareket ederek, TAEK'e
radyasyon kontrolü yaptırmadan 50 ton kadar yeni ürün kuru çayı
Almanya'ya ihrâc etmesi oldu. Bu çaylar Almanya'da lâboratuvarlar
tarafından analiz edilince ortalama 25.000 Bq/kg kadar bir radyasyon
içerdikleri anlaşıldı. Bir AET ülkesi olan Almanya bu çayı, radyasyon
düzeyinin gıdâ maddelerinin ithâli için kabûl edilmiş olan 600 Bq/kg
sınırının üstünde olması hasebiyle, enterne etti. Alman gazeteleri de
büyük bir şamata kopardı. Bu, tabiî, bizim basınımızın da çok işine
geldi. Ve Basın, radyasyonlu fındık krizindekinden çok daha şiddetli
bir biçimde, bana yüklenmeğe başladı.
Basının bu yüklenmesi nezâket ve temkin sınırlarını çoktan
aşmış; tam bir tezvirat ve suçlama şeklini almıştı. "Sen radyasyon
yoktur dedin. Ama bak Almanlar çayın bile radyasyonlu olduğunu
kanıtladılar" diyorlar, beni vatan hâinliği ile ithâm ediyorlardı.
Beni istifâya davet edenler çoğalmıştı. Sosyal Demokrat Halkçı
Parti'nin Genel Başkanı olan Prof.Dr. Erdal İnönü'nün eşi Sevinç
hanım dahi Cumhuriyet gazetesine verdiği demeçte: "Birilerinin TAEK
Başkan'ına istifâ diye bir müessese bulunduğunu hatırlatması
gerekir" diyerek TAEK Başkanlığı'nda bulunmam husûsun-daki endîşesini
dile getirmişti.
Oysa istifâ müessesesi bana hiç de yabancı bir müessese
değildi. Vicdanî huzur ve kanaat-i kâmile ile çalışamayacağımı
anladığımda, her işten muhakkak istifâ etmişimdir. O zamana kadar:
1974'de TÜBİTAK Bilim Kurulu Üyesi iken, 1982'de TÜBİTAK Bilim Adamı
Yetiştirme Grubu Yürütme Komitesi Üyesi iken, 1982'de İstanbul
Üniversitesi Fen Fakültesi Dekanı iken ve 1984'de Borusan Boru
Sanâyii A.Ş. Genel Müdürü iken hep bu sebepten dolayı istifâ
etmiştim.
Ama burada istifâmı gerektiren hiçbir sebep oluşmuş değildi: 1)
TAEK'deki yakın mesâî arkadaşlarım ve radyasyon konusunda canla
başla, nefis ferâgati ile çalışan arkadaşlarım ve bunlara destek
olanlar hârikulâde bilgili ve bilinçli bir ekip oluşturmakta ve
benimle büyük bir âhenk içinde çalışmaktaydılar. 2) Hükûmet, TAEK'in
Çernobil kazâsının çilesini çekerken karşılaşmış olduğu bütün
engellerin aşılmasında fevkalâde anlayışlı ve müşkilleri halledici
davranıyordu. 3) Vicdânım hiçbir ilmî eksikliğin, uzmanlarımla
müşâverede kusur etmenin, isâbetsiz bir kararın ya da tedbirsizliğin
mânevî yükünü taşımıyordu. Bundan dolayı da Cenâb-ı Hakk'a her ân
hamd ediyordum. Eh Çernobil kazâsını çıkaran da ben değildim ya! Ama
Basın, özellikle bu çay meselesi dolayısıyla, sanki Çernobil
kazâsının tek suçlusunun ben olduğumda ittifâk etmiş gibiydi.
Bu sıralarda, İstanbul Üniversitesi Cerrahpaşa Tıp
Fakültesi'nden İstanbul'da yayınlanan .... dergisi muhâbirlerinin
Kadın Hastalıkları Bölümündeki hademelerden bazılarına yeni doğan
altı parmaklı, sakat ya da tavşan dudaklı çocuklar varsa bunların
resmini çekebilmeleri için 100.000 TL (yaklaşık 160 $) rüşvet teklif
ettiklerini istihbâr etmiştik. Kezâ gene İstanbul'da bazı
jinekologların hâmile kadınları "Çocuğunuz sakat doğar" diyerek
evhâamlandırıp kürtaja zorladıkları ve hattâ bir jinekoloji
profesörünün sekiz aylık bir cenini bile böyle bir evhâm sonucu
sezaryenle almış oldukları çeşitli kaynaklardan ve özellikle de
üniversite çevresinden kulağımıza kadar geldiydi.
Bunların hemen akabinde de Basın'ın o belirli kesimi ne kadar
tavşan dudaklı, altı parmaklı, parmakları bitişik ya da hilkat
garîbesi yeni doğmuş bebek varsa resim-leriyle ve bilimsel (!)
açıklamalarıyla sayfalarını süslemeğe başladılar. Basın'ın o kesimine
göre bütün bunların hepsi de radyasyon kurbanı çocuklardı ve tek
müsebbibleri de bendim.
Türkiye'de o yıllarda yılda 1.600.000 çocuk doğmaktaydı.
Bunların onda biri yâni 160.000 kadarı ise özürlü olarak doğuyordu.
Bu çocuklar: ya 1) yakın akraba evlilikleri, ya 2) hâmilelik
esnâsında alınan yanlış ilâçlar, uyuşturucular, aşırı alkol veyâ
sigara, ya 3) hâmilenin mâruz kaldığı zehirli gaz veyâ maddeler,
yâhut 4) darbe veyâ sadmeler sonucu özürlü doğmaktaydı. Çernobil
kazâsı dolayısıyla o târihe kadar alınmış en çok 25-60 mRem kadar
fazladan bir radyasyonun ise çocukların ucûbe doğmasına sebeb verdiği
ne görülmüş, ve ne de ilmen ispatlanmıştı.
Eğer bu kadarlık bir radyasyon bütün hâmile kadınların
çocuklarının hilkat garîbesi özürlü çocuklar olarak doğmalarına sebep
olsaydı, bu takdîrde, Uluslararası Radyasyondan Korunma Komitesi
tarafından nükleer santrallerin bir yılda 5.000 mRem (beşbin miliRem)
kadar radyasyon almalarına müsaade edilen bütün kadın personelinin
hepsinin çocuklarının hilkat garîbesi olması gerekmez miydi?
60 mRem'lik bir radyasyon dozu bir hostesin İstanbul-Londraİstanbul
güzergâhında bir ayda yerden 10 km yükseklikte aldığı kozmik
radyasyonun dozu kadardı. Eğer bu kadarlık bir radyasyon dozu
gerçekten de bütün hâmile kadınların çocuklarının hilkat garîbesi
olmasına sebeb olsaydı, bu takdîrde, Dünya'daki bütün hosteslerin
çocuklarının hilkat garâbesi olması gerekirdi.
İstanbul'da yaşayan bir kimse doğal kaynaklardan ötürü yılda 66
mRem'lik bir radyasyon dozu alır. Buna karşılık Erzurum'da yaşayan
bir kimsenin doğal kaynaklardan ötürü bir yılda aldığı radyasyon dozu
176 mRem ve Sivrihisar'da yaşayan bir kimsenin de doğal kaynaklardan
aldığı yıllık radyasyon dozu 374 mRem'dir. Eğer 50 mRem'lik bir
radyasyon dozu farkı bütün çocukların hilkat garîbesi olarak
doğmaları için yeterli sebep olsaydı, bu takdîrde, bütün
Erzurumluların da Sivrihisarlıların da yüzyıllardanberi hep hilkat
garîbesi olarak doğmuş olmaları gerekmez miydi?
Bütün bunları peşimi bırakmayan ve hemen hemen her gün benden
açıklama bekleyen gazetecilere açık açık söylüyordum. Ama
söylediklerimin hiçbiri gazetelerde çıkmıyordu.
Kimleri Tedirgin Etmişim?
Bu sıralarda Bâbıâli'deki arkadaşlardan bana bir haber geldi.
Sızan bilgilere göre arkadaşlarım: 1) beni takip etmek ve sıkıştırmak
üzere, Basının gözbebeği sayılan 3 dev (!) gazetecinin
görevlendirilmiş olduğunu, ve ayrıca da 2) bir gazete tarafından özel
hayatımdaki çatlakları araştırıp tesbit etmek üzere (bir değil) iki
ekip oluşturulmuş olduğunu bildiriyorlardı.
Allah, Allah! Ben bu kadar önemli adam mıydım ki Basının üç
devi (!) benim açığımı yakalamak üzere görevlendirilmiş olsun? Ve
kezâ bir gazete de özel hayatımdaki çatlakları(!) tesbit etmek üzere
iki ekip oluşturmuş olsun? Elhamdülillâh! Özel hayatımda bir çatlak
yoktu ama, gerçekten de arkadaşlarımın istihbâratı doğru ise, bu tarz
düşünüp hareket edebilen Basın mensublarının meslekî sorumlulukları
ile ahlâklarının birbirini tamamlayan bir manzara arz ettiğini iddia
etmek bir hayli müşkil olacaktı!
Doğrusu ilk önce arkadaşlarımın bu istihbâratının sâdece bir
tevâtüre ya da yanlış bir değerlendirmeye dayandığını düşünmüştüm.
Bununla beraber aşağıda anlatacağım birkaç olay arkadaşlarımın
istihbâratının asla bir hayal ürünü olmadığına delâlet etmektedir.
Bu hâdiselerden üç beş ay kadar önce bir yayın kuruluşundan
çıkaracakları bir kitapta benim biyografime de yer vereceklerini
bildiren ve biyografimle ilgili olarak gönderdikleri bir formüleri
eksiksiz doldurmamı ricâ eden bir mektup almıştım. Mektuba ekli
formülerin: benim nerede doğduğumu, hangi akademik dereceleri hangi
târihlerde aldığımı, ne gibi idârî ve ilmî görevlerde bulunmuş
olduğumu, eserlerimi ve bildiğim yabancı dilleri, evli olup
olmadığımı ve çocuklarımın sayısını soracak yerde sanki hakkımda (en
üst düzeyde güvenlik soruşturması demek olan) Kozmik Soruşturma
yapılıyormuş havası veren, fevkalâde ayrıntılı, aile kütüğümü
çıkartan, sağlık açısından geçmişimi en ince ayrıntısına kadar
aydınlatmak isteyen ve kişinin kendisinden başkasını ilgilendirmeyen
her türlü temâyül, his ve düşüncelerini de deşip ortaya çıkarmaya
yönelik bir manzara arz ettiğini görünce işkillenip buna cevap
vermedimdi. Ama durumu bir de bu gibi durumları benden daha iyi
değerlendirebilecek profesyonel kimselere sordurdumdu. Bunlardan
gelen cevap bu mektuba cevap vermemekle son derece isâbetli davranmış
olduğumu, zirâ genellikle yabancı istih-bârat servislerinin
Türkiye'nin potansiyelini kısa yoldan ve masrafsız bir biçimde ortaya
çıkarmak üzere zaman zaman bunun gibi bir yolu seçtiklerini ifâde
etmekteydi.
Ankara'da istihbârat işlerinde kulağı delik bir dostum ise,
başta İngiliz Büyükelçiliği olmak üzere bazı yabancı
büyükelçiliklerin hakkımda çok ayrıntılı özel bilgi toplamakta
olduklarını dolaylı olarak istihbâr ettiğini bana bildirmişti.
Başlangıçta ben bunu da, eğer gerçek ise, anlamsız ve de mantıksız
bir tedbir olarak gördüm. Çünkü herhangi bir Devlet sırrına vâkıf bir
idâreci ya da bütün Dünyâ'yı alt üst edecek bir teknolojiye hâkim bir
bilim adamı değildim. Alt tarafı atom enerjisini sulh için kullanan,
yeteneksiz adamların işe alınmasına ve TAEK'deki değerli kimselerin
de atılmasına karşı çıktığım için yüksek bürokrasinin kesinlikle
i'tibâr etmediği bir kurumun başında hasbelkader nöbette bulunan ve
Türkiye'nin Çernobil Çilesi'ni 24 saat üzerinden 24 saat yaşamağa
mahkûm bir teknokrattım.
Bu sıralarda, istifâ etmek sûretiyle ayrılmış olduğum İstanbul
Üniversitesi Fen Fakültesi Dekanlığı'ndaki halefim ve azîz dostum
(şimdi rahmetli) Prof. Dr. Metin Bara'dan bir telefon aldım. Metin
Bara bir gazeteden bir hanım gazetecinin kendisini telefonla aramış
ve önemli bir konuyu gizli olarak görüşmek üzere bir randevu ricâ
etmiş olduğunu, randevuya bu hanım ile birlikte iki muhâbirin
geldiğini ve hanımın:
"Sayın Dekan; son günlerde TAEK Başkanı Profesör Özemre'nin sorumsuz
tutumuyla Türkiye'yi büyük bir radyasyon tehlikesine sürüklemiş
olduğunu ve bunun sonucu olarak da pekçok çocuğun hilkat garîbesi
olarak doğduğunu muhakkak ki gazetelerden izlemektesiniz. Bizim
istihbâratımıza göre bu adam ilmi olmayan, hayatta hep arkayla
ilerlemiş, pistonla profesör olmuş, dinci ve gerici bir kimseymiş.
Gazetemiz böyle bir şahıs hakkındaki bütün olumsuzlukları kamuyonun
bilmeye hakkı olduğuna ve bu kimesenin bu makamdan bir ân önce
uzaklaştırılması gerektiğine inandığından kendisi hakkında özel bir
araştırma ekibi kurmuş bulunmakta. Onun için önce sizin bilginize
müracaat etmeyi uygun bulduk" dediğini söyledi.
Metin Bara buna şiddetli bir reaksiyon göstererek benim 34
yaşında ve ilmimin düzeyinin hakkıyla profesör olduğumu, pekçok
yayınımın bulunduğunu, 5 yabancı dil bildiğimi, gerçekten de dinime
bağlı samimî bir müslüman olduğumu, ama dinimi hiçbir şeye âlet
etmediğimi, kimsenin vicdânına da vesâyet taslamadığımı, hattâ
kendisiyle 20 senedir dostluğumuz olmasına rağmen kendisine bir
kerecik olsun dinden bahsetmemiş olduğumu, TAEK'in başında görevimi
bihakkın yerine getirdiğimden emîn olduğunu ve gazetelerin benim
hakkımdaki bu tezvîrat kampanyasının bir haksızlık olduğunu söylemiş.
Gazeteciler hiç ümid etmedikleri bu reaksiyon karşısında fenâ
bocalamışlar ve apar topar Dekan'ın yanından ayrılmışlar.
Metin Bara'ya bu âdil ve mert reaksiyonu için şükrânlarımı arz
ettim. Kendisine bu olayın, Cağaloğlu'daki bazı mihrâkların hakkımda
bu amaçla araştırma ekipleri kurmuş oldukları yolunda bana erişen bir
istihbâratı te'yid etmekte olduğunu ifâde ederek çekmekte olduğum
çile hakkında da bilgi verdim.
Son bir olayı da 27 aralık 1986 gecesi saat 22.35 de yaşadım.
O gece Uluslararası Atom Enerjisi Ajansı'nda yüksek bir mevkide
bulunan çok kıymetli öğrencim ve dostum Dr. Necmi Dayday misâfirimdi.
Ve bu çileli günlerimde geniş kültürlü bir dostla güncel konuların
dışında fikir teatisinde bulunmak bana bütün çilelerimi unutturmuştu.
Çok keyifli ve muhabbetli bir sohbete dalmıştık ki saat 22.35'i
gösterirken telefonum çaldı. Ahîzeyi kaldırdım ve telefondaki ile
aramda şöyle bir konuşma geçti:
- Alo; buyurunuz efendim!
- Ahmet Yüksel sen misin? Ben C !
- Hangi C efendim?
- C " (Karşımda Ankara Tıp Fakültesinden terk, Basın'ın
geçimsizliği ve
ayyaşlığı ile meşhûr, kendisini dev aynasında dev gibi gören,
sonradan da Cumhurbaşkanlarından birine danışmanlık yapan, ve
Sabataycı olduğu ifşâ edilen bir gazeteci vardı ve bir hayli de
sarhoştu)
- Ne istiyorsunuz efendim?
- Ahmet Yüksel sana bir sual soracağım. Şu anda Ankara'nın
üzerinde bir atom bombası patlasa ne yaparsın?
- Fesübhânallah!
- Bırak şimdi fesübhânallah'ı da bana ne yapacağını söyle! Şimdi
ben istersem hemen Amerikan Büyükelçiliğine telefon eder, bunu ânında
öğrenirim.
- Bakınız C bey mâdem ki Amerikan Büyükelçiliği ile bu kadar içli
dışlısınız,
doğrudan oraya niye başvurmuyorsunuz?
- Hayır, sen bana cevap vermeğe mecbursun.
- Kusura bakmayın efendim, benim her önüne gelenin sorduğu
saçmasapan sorulara cevap vermek gibi kanûnî bir mükellefiyetim yok!
ve telefon yüzüne kapadım, fişini de çektim. C 'in provokasyonu
başarısızlıkla
sonuçlanmıştı. Basın'ın devi(!), yalnızca, bir strateji ve
soğukkanlılık cücesi olduğunu
kanıtlayabilmişti, o kadar!
Bütün bu çileli günlerde çok nâdir olsa bile gene de bazı
kimseler gerek mektupla gerekse telefonla beni arayarak moral
veriyorlardı. Bunların içinde beni en çok duygulandıran, gene, bana
Ağıt'ı yazmış olan zâtın şu mektubu oldu:
"Muhterem Profesör Ahmet Yüksel Beyefendi,
Matbuatta şahsınıza tecâvüzkârâne sataşmaların şiddetini
arttırdığı şu günlerde lûtfen yalnız olduğunuzu zannetmeyiniz. Sesini
çıkarmayan amma sizin için du-âcı bir Milletin arkanızda olduğuna
inanınız. Bu hissiyâta tercümân olmak üzere zâtı âlînize şu birkaç
satırı teberrüken ve hürmetlerimle takdîm eder, HAK'kın selâmının
üzerinizde olmasını niyâz ederim, Efendim:
Bir Başkan ki adetâ haysiyyet âbidesi, Ahvâl-ü etvârıyla olmuş ilmin
zübdesi.
Bu azîm işde sanki HAKdan almış berâtı, Ahlâk-ı ilmiyyesi nakzeder
tezvirâtı.
Baldıran şerbetini içerken Sokrat gibi, Koruyor vekârını, terk
etmiyor edebi.
Ya da Hallaç mı desem, Rızâenlillâh meslûb, Fehmeder bu ahlâkı sâdece
ehl-i kulûb.
Cühelâ horluyorken O'nu, İsâ misâli, Sâkince beklemekte Rabbına
ittisâli.
Aslâ bunca tezvirât sa'yini etmez mestur, And olsun ki minnetle
edilecek tahattur."
Sayın Câhit Aral'ın Fotosentez Teorisi ve Radyasyon Kitapçığı
15 Ekim 1986 târihi benim için hârikulâde sıkıntılı ve
üzüntülü bir gün oldu. O gün yüreğim büyük sıkıntılar içinde
kıvranırken, âmiyane tâbiriyle de, iki ayağım bir papucun içine
girdi. Eşim o sabah İstanbul Üniversitesi Cerrahpaşa Tıp Fakültesi
Hastahânesi'nde, çileli işlerimin insafsız yoğunluğu yüzünden
erteleye erteleye rizikosunun artmasına sebep olduğum ve neticesi de
peşinen kestirilemeyen ağır bir ameliyat geçirecekti. Saat 11.00 de
İstanbul Teknik Üniversitesi Nükleer Enerji Ensti-tüsü'nün
kuruluşunun 25. yıldönümü dolayısıyla Bakan ve Türkiye Radyasyon
Güvenliği Komitesi Başkanı Câhit Aral'ın da katılacağı bir tören
yapılacaktı. Bana da Enstitü'nün kuruluşundan i'tibâren 12 yıl ders
okutup Master tezleri idâre etmiş olmam, Enstitü yayınları arasında 3
te'lif ve 6 tercüme kitabımın ve bir o kadar da orijinal araştırmamın
yayınlanmış olması, ayrıca uzun seneler Yönetim Kurulu üyeliğini de
ifâ etmiş olmamdan dolayı bir şükrân plâketi verilecekti. Öğleden
sonra da ÇNAEM'de koordinasyon toplantısına katılmam gerekiyordu.
Kendilerine çok şey borçlu olduğum azîz ve kıymetli dostlarım
Prof. Dr. Derin Kösebay ile Prof. Dr. Yılmaz Kafadar'ın (o zaman
ikisi de doçentti) birlikte gerçekleştirdikleri ameliyatın başarılı
geçmiş olduğu müjdesini Yılmaz Kafadar'dan alır almaz Derin Kösebay'a
teşekkür etmek ve eşimi görmek fırsatını bile bulamadan hastahâneden
ayrılıp İ. T. Ü. Nükleer Enerji Enstitüsüne koştum.
Enstitüye geldiğimde merâsim başlamıştı. Bakan Câhit Aral
kürsüde radyasyonun yararları ve zararları hakkında bilgi veriyordu.
Ancak bir müddet sonra klorofilin fotosentezinin C-14 (karbon-14)
radyoizotopu aracılığıyla nasıl yapıldığına(!) dair bir teori ileri
sürdüğü zaman merâsim salonunda belirgin bir dalgalanma oldu. Pekçok
profesör ve özellikle de İstanbul Üniversites'nin Fen ve Kimya
Fakültelerinin eski dekanı Prof.Dr. Ali Rıza Berkem eğilip bana
bakarak bunun ne demek olduğunu lisan-ı hâl üzere sordular. Bu durum
beni olağanüstü rahatsız etti. Bakan'ın konuşmasının metnini
hazırlayan ben değildim. Hiç şüphesiz O'nun bu orijinal teorisinin
sorumlusu da, vasîsi de olamazdım.
Ancak "C-14 aracılığıyla fotosentez teorisi" gerçekten de
merâsim salonun-dakilerin reaksiyonuna sebeb olmuştu. Merâsime ara
verildiği zaman herkes, gidip infialini Bakan'a mertçe gösterecek
yerde, sanki Bakan'ın vasîsi benmişim de efalinden ben sorumluymuşum
gibi eseflerini bana bildirdi. Kendimi Bakan'ın "günâh keçisi" gibi
hissettimdi.
Bu, keyfimizi olağanüstü kaçıran bir durum oldu. Çünkü o âna
kadar Türkiye Radyasyon Güvenliği Komitesi'nin çalışma ve kararlarına
güvenmiş olan pekçok profesör şâhit oldukları bu durum karşısında
güvenlerini birdenbire yitiriverdiler ve maalesef Bakan'ın gıyâbında
da demediklerini bırakmadılar.
Yakın mesâî arkadaşlarım, kendisine, fotosentezin C-14
aracılığıyla gerçekleştiğini iddia eden teorisinin yanlışlığını
bildirmenin bu kritik dönemde TAEK için hiç de isâbetli
olamıyabileceği husûsunda dikkatimi çektiler. Hattâ İstanbul'da bir
arkadaşım: "Yâhu, Nükleer Enerji Enstitüsündeki merâsimde senden
yaşlı o kadar muhterem ve dirâyetli Hoca var iken hiçbiri kalkıp da
Bakan'ın dikkatini çekmedi de O'nun dikkatini çekmek sana mı kaldı?
Hem bunu yapman şu kritik dönemde ne kadar isâbetli olur? Bu, senin
O'na vasîlik taslaman şeklinde yorumlanıp da bir reaksiyon doğurmaz
mı?" dediydi.
Bakan Câhit Aral'ın bu teorisinin yanlış olduğunu kendisine
açıkça ifâde etmekten çekinmiş olmama bugün bile hâlâ yanarım. Zirâ
Câhit Aral, maalesef, söz konusu merâsimdeki bu açıklamasıyla
yetinmedi. Teorisini içeren bir de radyasyon kitapçığı yazdı ve bunu
bütün Milletvekillerine dağıttı. Böylece bu teori daha geniş bir
kütleye ve oradan hareketle de bütün üniversitelere kadar ulaştı.
Bunun yayılması, Bakan hakkında, özellikle üniversitelerden gelen
reaksiyoner bir tavrın ve maalesef şahsı hakkında da yoğun fakat
abartmalı ve netice i'tibâriyle de anlamsız ve ucuz bir eleştiri ve
spekülâsyonun zuhuruna yol açtı.
İTÜ Nükleer Enerji Enstitüsü'nün 25. kuruluş yılı kutlamasını
tâkib eden günlerde bu sefer İTÜ'nün Maçka'daki binâsının konferans
salonunda başka bir konudaki toplantıya katılmıştım. Toplantı bitip
de salondan ayrılırken, eskiden ÇNAEM'de görev yapmış ve kendisine de
bilhassa yurt dışında doktora yapmaya gönderilirken epeyi himmetim
geçmiş, çok daha sonraları da bir Üniversite'de Rektör Yardımcılığına
kadar yükselecek olan genç bir zât ile salonu terk etmekte olan Câhit
Aral'ın iki metre kadar arkasındaydım. Her ikisi de benim salondaki
mevcûdiyetimin farkında olmamışlardı. Bu zât ses düzeyini kontrol
edemediği heyecanlı bir sesle ve kelimelerinin üstüne bastıra
bastıra: "Sayın Bakanım; Ahmed Yüksel Özemre bitmiştir, bitmiştir
Efendim. Size TAEK'i toparlayacak bir kimse olarak XX hanımı
öneririm. Hayal kırıklığına uğramıyacaksınız" demekte ve XX eğer TAEK
Başkanı olarak atanırsa TAEK'in nasıl bir atılım yapacağını
ballandıra ballandıra anlatmaktaydı. Bakan ise bu öneriye menfî bir
tepkide bulunmamaktaydı. Beni fark edip de her ikisi de müşkil
mevkide kalmasınlar diye onlardan geride kaldım. Demek ki TAEK'den
azledilmem için Bakanlar üzerinde baskıcı bir komplo filizlenmeye
başlamıştı bile!.
TAEK Çay-Kur'un Paketleme Fabrikalarına Yerleşiyor
TAEK Radyasyon Sağlığı ve Güvenliği Dairesi (RGD) uzmanları,
Ekim 1986 başından i'tibâren, Çay-Kur"ın Rize'deki paketleme
fabrikasında paketleme öncesi çay çuvallarının radyasyon düzeylerinin
çok sür'atli bir biçimde ölçülmesi için nasıl bir yöntem
izleyeceklerini tesbit etmek üzere çalışmalar yapmağa başlamışlardı.
Sonunda hızlı ölçüm almayı sağlayan bir düzen geliştirildi.
Kalibrasyon çalışmaları tamamlanarak kalibrasyon eğrileri tesbit
edildi.
1985 yılı kuru çay ürününden Çay-Kur'un elinde 50.000 ton
kadar radyasyonsuz çay bulunmaktaydı. 1986 yılı kuru çay rekoltesi
de, eğer hâfızam yanıltmıyorsa, 140.000 ton kadardı. Türkiye'nin iç
tüketimi ise 110.000 ton civârındaydı. Bütün mesele: sıfırdan 89.000
Bq/kg'a kadar çeşitli radyasyon düzeyleri içemekte olan 1986 ürünü bu
140.000 ton kuru çay ile 1985 ürünü radyasyonsuz 50.000 ton kadar
kuru çaydan, en fazla 12.500 Bq/kg düzeyinde radyasyon ihtivâ eden en
az 110.000 ton ci-vârında bir harman elde etmekti.
Sağlık Fiziği'ndeki temel strateji, halkın olabildiğince mâkul
ve mümkün bir şekilde gerçekleştirilecek kadar az radyasyona mâruz
kalmasıdır. Uluslararası konsensüse sâhip bu ilkeye ALARA İlkesi
denir. Bu, ilkeyi veciz bir biçimde dile getiren ingilizce "As Low As
Reasonable Achievable" kelimelerinden mülhemdir. Bu ilke, harmanlama
işlemi bitip de 12.500 Bq/kg'dan daha düşük düzeyde ne kadar kuru çay
elde edilmişse geriye kalan çayların halka intikâl ettirilmemesini
gerektiriyordu. Bu da maalesef ileride, gerek Türkiye Atom Enerjisi
Kurumu'nun gerek Türkiye'nin başına büyük bir gaile getirecekti.
Gerçekten de ileride göreceğimiz gibi, benim azlimden sonra,
bu arta kalan ve yüksek radyasyonlu denilen çayların halka intikal
etmemesi yâni imhâsı için gösterilen cehâlet, dirâyetsizlik ve acz
bir Avrupa ülkesinde olsaydı hükûmetlerin düşmesine bile yol açardı.
Bizde ise bu cehâlet, bu dirâyetsizlik ve bu acz hem radyasyonlu Türk
çayı imajını tam 5,5 sene gündemde tuttu (bu husûsta yüksek
bürokratlarımızın ve Basınımızın belirli bir kesiminin sa'yi de, bu
durumdan menfaat çıkaran birilerinin nezdinde(!) herhâlde meşkûr
olmuştur!) ve hem de, hayrettir, yalnızca iltifat ve i'tibâr gördü!
"RadyasyonluTürk Çayı İmajı" ise, yalnızca ve yalnızca, Avrupadaki
çay pazarının %80'den fazlasına sâhip bulunan İngiltere ile
Hollanda'nın işine yarayabilecek bir imajdı.
Kasım 1986 başında TAEK'in Çay-Kur'un Rize, Elmadağı/Ankara ve
Büyükdere/İstanbul çay paketleme fabrikalarında müdâhale yetkisini
hâiz olarak harmanlama çalışmalarını kontrol etmesi izni çıktı. TAEK
uzmanları derhâl çalışmalara başladılar. Ancak TAEK'in bu tesislerde
bu kontrol mekanizmasını kurması hem büyük bir organizasyon
gerektirdi ve hem de gerek idârî gerekse psikolojik yönden bir sürü
problemi de peşinden sürükledi. Bu kontrol rutin hâline gelinceye
kadar, yâni ilk 3-4 hafta içinde, epeyi sıkıntı çekildi. Fakat her
iki Kurum'un idârecilerinin iyi niyet ve azimleri sayesinde bu
zorluklar aşıldı ve sonunda rahat bir işbirliği ve çalışma temposu
teessüs etti.
İlk paketlemeler esnâsında zuhur eden sıkıntılar ve bu kontrol
işinin başlangıçta doğurduğu sürtüşmeler ve diğer güçlükler yüzünden
arada bir 20.000 Bq/kg'a kadar varan radyasyon düzeyi dalgalanmaları
oluyordu, ama aralık 1986 başından i'tibâren paketlenen çaylardaki
radyasyon düzeyi kesinlikle 12.500 Bq/kg'ın altındaydı. Aradan kaçmış
olan 20.000 Bq/kg'lık çayların ise sağlık üzerinde kesinlikle hiçbir
zararlı etkisi yoktu. TAEK, sırf Devlet'e söz gelmesin diye, Avrupa
Ekonomik Topluluğu'nun tehlike durumları ve diğer zarurî haller
dışında hâmile kadınlar ve bir yaşından küçük çocuklar için
uyguladığı normları bütün Türkiye halkına uygulamak için bu kadar
sıkıntıya girmekteydi.
Bu 12.500 Bq/kg'lık sınır hesaplanırken, daha büyük bir emniyet
payı olsun diye, karamsar davranılmış ve radyoaktif sezyum
atomlarının tümünün deme geçtiği varsayımı kabûl edilmişti. Oysa
demleme tekniğine göre deme geçen sezyum mikdarı % 90 ilâ % 60'a
kadar inmektedir. Ayrıca çayla alınan radyasyon da çayın açık ya da
demli içilmesine göre değişmektedir. Bu i'tibârla 30.000 Bq/kglık
çayın dahi hiçbir kötü etkisi olamazdı.
Ekonomik Soğuk Harp
Avrupa Ekonomik Topluluğu, radyoaktif sezyum husûsunda
gıdâlardaki güvenlik sınırlarının belirlenmesi için 4 Eylül 1986'da
bir uzmanlar toplantısı düzenlemişti. Ama bu toplantı sonunda:
AET uzmanlarının gıdâlarda 30.000 Bq/kg'ın altında hiçbir önlem
alınmasına gerek olmadığını ve zorunlu müdâhale sınırının da bahârat
ve benzeri gibi az tüketilen gıdâlarda 300.000 Bq/kg'ın üstünde
olması gerektiğini tesbit ve ifâde etmiş olmalarına karşılık AET
siyâsîleri (ve de özellikle İngiltere) Avrupa daki fındık, çay, et ve
süt mamulleri pazarlarındaki paylarını koruyabilmek için AET'nin
radyoaktif sezyum için türetilmiş müdâhale düzeyinin ette de, çayda
da, kekikte de ... 31.06.1986'da alınmış olan karardaki değerde yâni
600 Bq/kg'da kalmasına karar vermişlerdir.
Daha sonra gene AET uzmanlarının AET Resmî Gazetesinin
05.07.1987 târihli nüshasında, bu sefer, ithâlât için geçerli
sınırların katı gıdâ maddeleri için 1.000 Bq/kg'a ve çay için de
12.500 Bq/kg'a kadar yükseltilmesini tavsiye eden bir kararı
yayınlanmışsa da bu karar da yukarıda belirtilmiş sebepler yüzünden
Avrupa Ekonomik Topluluğu Bakanlar Konseyi tarafından tasvib görmemiş
ve iptal edilmiştir.
Bu 600 Bq/kg'lık sınırın, önce büyük haber ajanslarının tahrîk
ettikleri bir haber saptırması (dezinformasyon) olarak, ve sonra da
diğer iletişim ortamlarının tek kaynaktan idâre edildiği intibaını
bırakan bir propagandayla, kamuoyuna bir tehlike sınırı imiş gibi
nasıl empoze edilmeğe çalışıldığı; daha sonra da radyasyonlu Türk
çayı imajının niçin uzun süre gündemde tutulmak istendiği; bunun
sonucu olarak da Türk çayının Avrupa'ya ihrâc imkânının hangi
komplolar ile ortadan kaldırıldığı; bütün bunlara bilerek ya da
bilmeyerek kimlerin âlet ya da aracı olduğu üzerinde her idrâk ve
iz'an sâhibi Türk aydınının derin derin düşünmesi gerekir.
Meselenin bu çerçevede hiçbir bilimsel yanı yoktu. Konu Avrupa
pazarından potansiyel rakib eleyebilmek için, stratejisi zaman zaman
terörü hatırlatan ekonomik soğuk harpdir. Ve, kabûl etmek gerekir ki,
bu strateji Türkiye'nin menfaatlerini baltalamak husûsunda fevkalâde
başarılı olmuştur. Bunun sâyesinde:
• Türkiye birkaç sene için Avrupa'ya hiç çay ihrâc edemiyecek bir
duruma düşürülmüş,
• İngiliz çaylarının Türk piyasasında önemli bir paya sâhip olması
temin edilmiş;
• Bu oyunların nasıl oynandığını bilen birisi olarak benim TAEK'in
başından şu ya da bu şekilde elenmem temin edilmiş ve
• TAEK, her yönüyle, 1987'den 1992'ye kadar 5 sene sürecek olan bir
atâlete mecbur bırakılmıştır.
Ekonomik soğuk harbin dayandığı başlıca yöntem bilinmelidir ki
dezinformasyon yâni "kitle iletişim araçları aracılığıyla haber
saptırma, gerçek olmayan haber yayma" mekanizmasıdır. Ekonomik soğuk
harpte kütle iletişim araçları bilerek ya da bilmeyerek "5. kolon"
rolünü oynamaktadırlar. Çoğu kere de bunlar, farkında olmadan, halkın
bazı olaylar karşısındaki reaksiyonunu ölçmek konusunda belirli
mihrakların âletleri olurlar. Bu ölçüm bir halkın zayıf ve kuvvetli
yanlarının ortaya konulabilmesi için fevkalâde önemlidir. Rakîb bir
ülke için en önemli unsur rakîbinin iç huzurunu bozmak, yâni politik
dengesini destabilize etmekdir.
Radyasyon konusu yabancı ülkelerin Türkiye'i destabilize etmek
husûsunda çok iyi bir uygulama alanı olmuştur. Aynı destabilizasyon
plânı çerçevesi içinde, Mayıs-Aralık 1986 döneminde, Türkiye:
• Çernobil kazâsı sonucu Türkiye'nin radyasyondan etkilenmesinin
doğrudan kansere yol açtığı,
• Doğacak bebeklerin sakat ve hilkat garîbesi olacağı,
• Gıdâlardan alınan radyasyonun 50 yıl içinde kansere sebebiyet
vereceği (insanların âhir ömürlerini evhâm ve endîşe içinde
geçirmeleri için ne şeytanî telkin!),
• Rusya üzerinde gelen yaban kazlarının ve çullukların yenmemesinin
gerektiği zirâ radyasyonlu olduklarından kansere sebeb olacakları,
• Alüminyum yemek kaplarının kansere yol açtığı,
• Şehir suyundaki klorun kansere yol açtığı,
• Lab'siz deterjanların kanser yaptığı
şeklinde yoğun bir yayının etkisi altında kaldı.
Amatör Radyasyoncular
Çernobil kazâsından sonra hemen herkeste radyasyona karşı bir
ilgi uyanmıştı. Aydın sayılabilecek kimseler, gözlediğimiz kadarıyla,
ellerine radyasyon hakkında ne geçerse okuyorlardı. Ancak radyasyon
konusu başlıbaşına bir uzmanlık alanı olduğundan, gene gözlediğimiz
kadarıyla, okudukları da maalesef hep havada kalıyordu.
Radyasyon konusunda gerçekten de söz söyleyebilecek ve
önlemler önerecek bir kimse olabilmek için, en azından,
radyasyonların:
1) mâhiyetini;
2) kökenlerini;
3) spektrumlarını;
4) çeşitli ölçüm birimlerini;
5) ölçüm yöntemlerini;
6) ölçülmelerini gerçekleştiren cihâzların yapısını, fiziksel
prensiplerini, kullanım şekillerini,
7) madde ile etkileşmelerini;
8) yararlarını;
9) zararlarını;
10) zararlarının önüne geçmek için gerekli olan teknolojik ögeleri ve
hesap yöntemlerini;
11) canlı hücre ile etkileşmelerini;
12) kansere ve diğer bozukluklara yol açma risklerini ve bunların
bilimsel hesabını;
13) bir canlı tarafından absorplanan dozun ölçülmesini ve bu dozu
hesaplama yöntemlerini;
14) ölümcül radyasyon dozu düzeylerini;
15) aslî müdâhale düzeylerini;
16) türetilmiş müdâhale düzeylerini;
17) aslî ve türetilmiş müdâhale düzeylerinin tesbitindeki farklı
felsefeleri;
18) ICRP (Uluslararası Radyasyondan Korunma Komitesi), WHO (Dünyâ
Sağlık Örgütü), ILO (Uluslararası Çalışma Örgütü), FAO (Gıdâ ve Tarım
Örgütü), IAEA (Uluslararası Atom Enerjisi Ajansı), AT (Avrupa
Topluluğu) gibi uluslararası örgütlerin: I) aslî ve türetilmiş
müdâhale düzeylerinin tesbitindeki tutum ve felsefelerini, II)
bunların arasındaki farkları ve nüansları, III) bu örgütlerin
radyasyon ile ilgili yayınlarını;
19) ALARA İlkesi'ni ve bunun gerektirdiği dengeli stratejinin temel
ilkelerini; ve en önemlisi de
20) bir kişinin değil de, belirli şartlar altında, bir popülâsyonun
absorpladığı radyasyon dozunun; ve
21) radyasyon riskinin hesaplanması için gerekli stratejiyi ve hesap
yöntemlerini
çok iyi bilmek gereklidir. Bunlar biribirlerine o kadar sıkı
bağlıdırlar ki Çernobil ka-zâsı gibi çok yönlü bir olayda bunlardan
birini ihmâl etmek konuyu saptırmak ve kavram kargaşasına yol açmak
için yeter de artar bile. Bu işte iyi niyet yeterli değildir. Mutlaka
konunun uzmanı olmak gerekir. Eğer akademik titri olup da Çernobil
kazâsı dolayısıyla bir sürü yalan yanlış ahkâm kesenler bu konunun
gerçekten de uzmanı olsalardı o târihlerde Türkiye üniversitelerinde
bunların radyasyondan korunma konusunda yüksek lisans ve doktora
programları açmış ve tezler idâre ediyor olmaları gerekmez miydi?
Nitekim Çernobil kazâsının Türkiye üzerindeki etkileri
karşısında: 1) çok hassaslaşan, 2) önyargı ile, TAEK'in mevcûd bir
tehlikeyi örtüp de Hükûmet'in emirlerini uygulayan âciz ve yeteneksiz
bir Kurum olduğu vehmine kapılan, 3) bu konuda açıklama yapmak
yetkisine sâhip tek kimse olan TAEK Başkanı'na başvurmayı hatırına
bile getirmeden dedikodu ve vehimlere dayanarak hüküm veren, ama
aslında kendi alanlarında fevkalâde değerli olan o kadar çok bilim
adamı radyasyon konusunda o kadar saçmasapan beyânatlar verip o kadar
zırvalar ürettiler ki bu davranışın kollektif bir paranoyaya ve
histeriye dayanan boyutları karşısında TAEK'de gerçekten de
irkilmekteydik.
Çernobil kazâsının TAEK'e yüklediği ve ilk anda göğüslenip
sırtlanması gereken sorumlulukların altında kamuoyunu da bilim
adamlarımızı da eğitecek ne hâlimiz, ne zamanımız ve ne de yasal bir
sorumluluğumuz vardı. Bunlar olmadığı gibi bu ayrı uzmanlık dalının
gereğini ifâ ederek bir kadromuz da mevcûd değildi. Benim düzenli
olarak ajanslara, gazetelere ve TRT'ye verdiğim beyânatların ise
kimisi Basın tarafından deforme edilmekte ya da hiç yayınlanmamakta;
kimisine de, bir Bakan'ın egoist dürtüsüyle, TRT'de ambargo
uygulanmaktaydı. Bu durumda Dr. Feyzullah G. Diner'in şiirinde de
isâbetle tesbit etmiş olduğu gibi bana ve hasbelkader benim şahsımda
TAEK'e baldıran şerbetini vekarla içmekden başka bir şey kalmıyordu.
Türkiye'nin Çernobil Çilesi boyunca, benden beyânat almağa
gelmezden bir gün önce bir ansiklopedide radyasyon hakkında
okudukları birkaç sayfa bilgiyle kendisini âlim-ül ulemâ sanan câhil
ve de câhil olduğunu dahi idrâkden âciz nice gazetecinin küstah,
provokatör ve echelce sorularını, tuzak(!) ve yorumlarını(!) sabır ve
metânetle karşılamak zorunda kalmıştım. Sonradan bu gazetecilerin bir
bölümü radyasyon konusundaki verimli çalışmaları(!) ve yürekli(!)
tutumları dolayısıyla Basın kuruluşları tarafından kıtıpiyoz
ödüllerle ödüllendirileceklerdi.
Türkiye'deki gazetecilerin önemli bir kesiminin maalesef uzmanı
olmadıkları konularda, genellikle, objektif haber vermek yerine
karamsar yorum yapmak ve dolayısıyla da sübjektif spekülâsyonlara
kaymak gibi bir eğilime sâhip oldukları görülmektedir. Son yıllarda,
Türkiye'nin nüfûsunun sür'atle artmasına rağmen, bütün gazetelerin
toplam tirajının hemen hemen sâbit kalmış olmasında bu yaygın tutumun
belirgin bir rolü var mıdır acaba?
Bu arada biri Karadeniz Teknik Üniversitesi Fen-Edebiyat
Fakültesi Fizik Bölümü'nden şimdi rahmetli olmuş, diğeri ise 19 Mayıs
Üniversitesi Fen-Edebiyat Fakültesi Fizik Bölümü'nden iki güzide
öğretim üyemiz, değişik zamanlarda ve biribirlerinden tamâmen
bağımsız olarak, bana birer mektup göndererek Çernobil kazâsı
sonrasında Türkiye'de kişi başına alınan radyasyon dozunu tesbit
etmek üzere yapmış oldukları hesapların sonuçlarını bildirdiler.
Her ikisi de bilim adamına has titizlikle yararlandıkları
referansların listesini yazılarının sonuna ilâve etmişlerdi. Buna
göre Çernobil kazâsından sonra geçen yaklaşık 8 ay içinde, bu kazâ
dolayısıyla, Türkiye'de kişi başına düşen radyasyon dozu: birine göre
42 Rem(!) yâni 42.000 mRem (milirem), diğerine göre ise 67.000 Rem
yâni 67.000.000 mRem idi. Yâni, bu verilere göre, Türkiye'de hemen
hemen kimsenin yaşamaması gerekiyordu! Muhterem arkadaşlarımızın
hareket ettikleri veriler de hesap yöntemleri de yanlıştı. Hele biri
beta radyasyonu için geçerli bir formülü gamma radyasyonu için
kullanmıştı.
Fakat sanırım en büyük hatâ, buldukları bu değerlerin hayatî
açıdan ne anlama geldiğini bilmemeleriydi. Eğer bilselerdi
Türkiye'nin her kentinin biraz uzağında bir atom bombasının patlamış
olması gerektiğine delâlet eden bu doz değerlerini yazıp bana
göndermeden önce nerede yanlış yaptıklarını idrâk etmeğe
çalışırlardı. Eh, kendi dalında başarılı ama radyasyon alanında üç
günde uzman olunacağını sanan heveskâr ve iz'ansız bilim adamlarımız
böyle olunca varın siz Basın'ımızın bu konularda uzman olmayan,
temkinsiz ve biraz da "Küçük dağları ben yarattım!" havasın-daki
echel-i cühelâ muhâbirlerini ve köşebaşı yazarlarını bir göz önüne
getirin!
Bu iki bilim adamımıza ben şahsen çok şey borçluyum. İdrâkimi
uyandırıp beni daha fazla günâha girmekten korudular. Zirâ onların
mektupları önüme gelinceya kadar, ne yalan söyliyeyim, gazetecilerin
saçmalıklarına içerliyordum, ama bu iki misâl gözümü açtı ve Luka'ya
Göre İncil'de haça gerilmiş İsâ misâli: "Yâ Rabbi, sen bunları affet.
Bunlar ne yaptıklarını bilmiyorlar" dedim ve çok gönüllü olmasam bile
gene de hepsine haklarımı helâl ettim.
* * *
IX. BÖLÜM
YÜKSEK RADYASYONLU ÇAYLAR NE OLACAK?
TRT'nin Ambargosu Nasıl Delindi?
Aralık 1986'nın başlarıydı. Bir gün yayına yeni başlamış olan
TV-2'nin Haber Müdürü Yardımcısı olan Can Okanar telefon etti, ve:
"Hocam, TV-2'de henüz size ambargo koymak hatırlarına gelmedi.
Sizinle radyasyon konusunda bir mülakat yapalım mı?" dedi.
Kulaklarıma inanamıyordum. Ambargoyu delecektik! Bana ambargo
koyanlar buna ne diyecekti acaba?
Nisan sonunda bir kere ve bir de Mayıs içinde 32. gün
programında ikinci kere TV'den hitâb edebilmiştim. Bir kere de 3
Mayıs'da Edirne ve civârına radyasyon indiğinde halkı uyaran ve
alınacak önlemleri içeren bir bildirim yayınlanmıştı. Türkiye'nin,
2690 sayılı kanûn gereği, radyasyon güvenliğinden tek sorumlusu olan
Türkiye Atom Enerjisi Kurumu'nun başında bulunan ve Çernobil
kazâsının Türkiye üzerindeki etkileri hakkında önlem almada birinci
derecede sorumlu olan bana, tam 6 aydır, TV'den milletime hitâb edip
TAEK'in yaptıklarını açıklamama, halkın endîşelerini gidermeme mâni
olunuyor ve ambargo konulabiliyordu! Ve ben de derdimi anlatacak bir
kişi bulamıyordum. Şu satırları yazarken, o zamanlar ne büyük bir
çilenin içinde bulunduğumu şimdi daha da iyi idrâk ediyorum.
Telefonda Can Okanar'a büyük bir sevinçle: "Can'cığım, güzel
kardeşim. Hemen ekibini al makamıma gel!" dediğimi hatırlıyorum. Can
Okanar ve ekibi 15 dakika sonra Ankara'da Karanfil Sokağı No. 67'deki
TAEK Başkanlık makamında idiler. Mülâkat yapılacak masanın
düzenlenmesi, mikrofonun kamuflâjı, ses ve ışık düzeninin tesisinden
sonra mülâkat başladı ve herhâlde birdenbire çok rahatlamış olmamın
da verdiği huzurla bir çarpıda ve akıcı bir şekilde 30 dakikada
bitiverdi. Milletime 7 aydır vermem engellenen mesajı açık seçik
verebilmiştim. 30 dakikalık bir sohbette her şeyden bahsetmek imkânım
yoktu. Ama bu, o kadar önemli değildi. Önemli olan: Basın'ın büyük
bir kısmının aylardır üzerine çullandığı, vatan haini ilân ettiği
TAEK Başkanı'nın beşerî sıcaklığını, ilmine ve kendine olan güvenini,
yönetmekte olduğu kuruma ve elemanlarına olan îtimâdını, ve görevinin
kendisine bahşettiği huzuru Millet'in bir kere olsun görmesiydi. Ve
Millet bunu gördü, değerlendirdi, takdîrini gerek mektuplarla gerek
telefonlarla gerekse bizzat makamıma ve hattâ evime kadar gelerek,
çiçekler göndererek belirtti.
Ancak TV-2'deki bu mülâkat, Türkiye'nin büyük bir bölümünü
ferahlatırken, birkaç sayın Bakan'da ve yüksek denilen Bürokrasi'nin
belirli bir kesiminde de büyük bir infiale yol açtı. İlk ciddî infial
bu mülâkatın TV-2'de yayınlanmasından 10 dakika sonra bana TV-1'de
ambargo uygulatmış olan Bakan'dan geldi.
Söz konusu sayın Bakan telefonda: "Kardeşim, siz kendinizi ne
zannediyorsunuz? Televizyona çıkmak ve bu konularda konuşmak iznini
size kim verdi? Siz haddinizi aşıyorsunuz" diye çıkışıyordu. Bu
mealde ve birbirini tekrarlayan ithâmları bitince kendisine: 1) 2690
sayılı kanûna göre TAEK'in Başkanı olmam hasebiyle Kurum adına
beyânat verme ve açıklama yetkisinin de bende olduğunu, 2) bunu da
di-râyetle yapmış olduğumu, 3) haddimi aşmamın ise mümkün olmadığını
çünkü almış olduğum terbiyenin bunu gerektirdiğini, 4) yalnız gene
2690 sayılı kanûnla doğrudan doğruya sayın Başbakan'a bağlı
olduğumdan benim hakkında bir rahatsızlık hissetmekteyse bunu bana
değil sayın Başbakan'a ifâde etmesinin daha isâbetli olacağını, 5)
TV-2'deki açıklamamın ise Hükûmet'i töhmet altında bırakıcı değil
bilâkis bu konudaki tutumunu ve icraatını tahkîm edici ve Milleti
ferahlatıcı olduğunu kendisine ifâde ettim. Bakan telefonu yüzüme
kapattı.
Ertesi gün Can Okanar telefonla beni arayarak mülâkat
dolayısıyla kendisinin almış olduğu müsbet reaksiyonları dile getirdi
ve Cumhurbaşkanı Kenan Evren'in bu mülâkattan çok memnûn kalmış
olduğunu, TV-2'nin o sıralarda yalnızca İstanbul, Ankara ve İzmir'den
seyredilmesi dolayısıyla aynı programın bir kere de TV-1'den bütün
Türkiye'ye yayınlanmasını emretmiş olduğunu bildirdi. Bu beni de çok
memnûn etti.
TV-2'deki mülâkat bir hafta sonra TV-1'den de aynen yayınlandı.
Söz konusu Bakan'ınkini saymazsak, Türkiye'nin dört bir yanından
aldığım reaksiyonlar fevkalâde olumlu, cesâret verici ve destekleyici
idi. Millet ferahlamış ve i'tibârım birdenbire artmıştı. Bu i'tibâr
artışının olumsuz etkilerinin çok geçmeden zuhur edeceğine de
inanıyordum. Herhâlde gerek Basın'da gerekse başka mahfellerden
pekçok kişi Milletin nezdinde bırakmış olduğum imajı silmek için
şiddetli reaksiyonlar göstereceklerdi.
Nitekim bu olaydan çok kısa bir süre sonra Viyana
Büyükelçiliğimizde VII. Bölüm'de anlattığım olay vuku buldu.
Büyükelçinin dâvetlisi olarak katıldığım bir akşam yemeğinden sonra o
yemeğe katılmış olan bir Devlet Bakanı, Büyükelçimize ve
Müsteşarlarına burnunun ucuyla beni göstererek: "Bu herifi görüyor
musunuz? Bu herif Türkiye Atom Enerjisi Kurumunda 400 komünisti
koruyan gizli bir komünisttir. Daha önce bu herifi attırmağa muvaffak
olamamıştım. Şimdi arkasına tekmeyi bastıracağım! " dediğini
Büyükelçilik'den yüksek rütbeli bir zât ertesi günü büyük bir
üzüntüyle bana bildirmişti.
Benim TVdeki açıklamalarımdan hemen sonra TVdeki "Gezelim-
Görelim" programının başarılı yapımcısı Nuray Yılmaz hanım da
Çernobil kazâsının Türkiye'deki tesirleri hakkında iki bölümlük çok
güzel ve objektif bir program gerçekleştirdi. Bunun yayını da halkın
endîşelerinin giderilmesinde çok olumlu bir rol oynadı. Ancak böyle
bir programı gerçekleştirmiş olmasından ötürü yapımcının ağır bir
baskı altında tutulduğunu haber aldık. O kadar ki, eşi ile birlikte
bir akşam yemeğine dâvet edip de kendisine Türkiye Atom Enerjisi
Kurumu'nun bir teşekkür plâketini takdîm etmek istediğimizde Nuray
hanım bu ağır baskı dolayısıyla böyle bir dâvete katılamıyacağını
üzüntüyle ama açık bir şekilde bildimişti.
Son önemli olay da Orta Doğu Teknik Üniversitesi'nden
radyasyondan korunma konusuyla ilgisi olmayan 3 kişinin ODTÜ içinden
ve dışından bazı kimselerin cesâret vermesiyle hazırladıkları ve
ODTÜ'ye mal edilmek istenen sözde rapordu. Bu rapora Basın'ın nasıl
sarıldığını ve ne müthiş bir dezinformasyon mekanizmasının tekrar
nasıl sahneye konduğunu X. Bölüm'de anlatacağını.
Yüksek Radyasyonlu Çaylar Nasıl İmhâ Edilir?
15 Kasım 1986'dan i'tibâren RGD Başkanı Özer Özerden ile beni,
harmanlanan çaylara oranla daha yüksek radyasyon içeren ve ALARA
İlkesine göre halka intikal ettirilmesi ahlâkî açıdan sakıncalı olan
çayların nasıl koruma altına alınacağı ve daha sonra da nasıl imhâ
edileceği problemi sürekli meşgul etmeğe başladı. 1987 ürünü kuru
çayda olsa olsa cüzî bir radyasyon düzeyi bulunabileceğini ve bu
ürünün harmanlamaya gerek kalmaksızın halka doğrudan doğruya
verilebileceğini ümid ediyorduk. Bu takdîrde 1986'dan arta kalan bu
radyasyonlu çayların, gene ALARA İlkesi gereği, kesinlikle halka
intikal ettirilmemesi gerekmekteydi.
O âna kadar Dünya'da radyasyonlu çay sorunu diye bir sorun
olmamıştı. Bir radyoaktif atık olarak kabûl ettiğimiz yüksek
radyasyonlu çayların imhâsı kaçınılmaz bir zorunluluktu. Mâdem ki
ALARA İlkesi uyarınca bunlar halka intikal etmeyecekti o hâlde
bunların, kimsenin ve özellikle de bu çayları paraya dönüştürmek
isteyecek açgözlülerin eline geçmemesi gerekiyordu.
RGD'de benim başkanlığımda oluşturduğum 5 kişilik bir incelemeçalışma
grubunda söz konusu çayların nasıl imhâ edilmesi gerektiğini
tam bir ay tartıştık. Bu konuda pekçok imhâ yöntemi ileri
sürülebiliyordu. Ama bu, târihte ilk defa imhâ edilecek olan
radyasyonlu çaylardı. Bu i'tibârla bu imhâ usûllerinden en
isâbetlisinin seçilmesi gerekmekteydi. Bu seçimin isâbetli olabilmesi
için de, pragmatik açıdan, bazı kriterlere ihtiyâc vardı. Uzun
tartışma ve incelemeleden sonra, nihâyet, çayların imhâ şeklinin şu
dört kritere uygun olması husûsunda fikir birliği oluştu:
1) Çayların imhâ şekli çevreye zarar vermemeli, radyoaktif
kontaminas-yona yol açmamalıdır (İlmî/Sıhhî Kriter),
2) İmhâ işlemi ve sonuçları Devlet'e büyük mâlî külfet yüklememeli,
bunların mâliyeti olabildiğince düşük olmalıdır (Ekonomik Kriter),
3) İmhâ işlemi "radyasyonlu Türk çayı" imajını ve lâfzını uzun süre
vitrinde ve gündemde tutmayacak şekilde hızla ve kısa sürede
tamamlanacak türden olmalıdır (Sosyal/Psikolojik Kriter),
4) Çayların imhâ şekli: 1) vâli, kaymakam vb... gibi mülkî ve
belediye başkanı gibi idârî erkânı, 2) yörenin milletvekillerini, 3)
diğer ilgili zevâtı, ve özellikle de 4) Hükûmeti töhmet altında ve
müşkil mevkide bırakmayacak, bu yüzden yıpranmalarına vesiyle teşkil
etmeyecek, ama gene de sebeb olması muhtemel 5) kamuoyu çalkantısının
minimum düzeyde kalmasını sağlayacak türden olmalıdır (Siyâsî
Kriter).
Bu arada, mümkün bir çay imhâ şekli olan "çayların yakılarak
imhâsı" konusuna açıklık kazandırmak üzere ÇNAEM'de yaptırttığım çay
yakma deneylerinin sonuçları da Ankara'ya ulaşmış bulunuyordu.
ÇNAEM'deki uzmanlarımız çay yakma deneylerinin sonuçları ile birlikte
yürüttükleri literatür araştırmaları sonunda, bizlere şu bulguları
temin etmişlerdi:
• Çay kolay ve sür'atli yanan bir nesne değildir.
• Çayın yanma yoluyla verdiği kalori fevkalâde düşük bir kaloridir.
• En iyi ve en sür'atli yanış biçimi fuel oil'lü brülörler ile; ve en
kötü ve en yavaş yanış biçimi de çayı kömüre karıştırarak veyâ
kömürün üstünde yakmak sûretiyle elde edilmektedir.
• En iyi yanış hâlinde bile çıkacak olan duman çevreyi radyoaktif
kontaminasyona uğratır. Geriye kalan radyoaktif çay külü ise yeniden
imhâsı gereken yüksek aktiveteli bir başka radyoaktif atıktır. Bu da
başka boyutlu yeni bir problemdir.
Bu bir ay süren incelemelerimiz, tartışmalarımız ve
yapılabilirlik etütlerimiz sonunda: mümkün bütün çay imhâ şekilleri
arasında, vaz ettiğimiz dört kritere de uyan tek çözümün "çayları
gömerek imhâ" olduğuna; bu kriterlerden hiçbirisine uymayanın da
"çayları yakarak imhâ" olduğuna oybirliğiyle kanaat getirdik.
Şunu da açıkça ifâde etmem gerekir ki Türkiye'nin Çernobil
Çilesi boyunca Türkiye Atom Enerjisi Kurumu'nda hiçbir konu çayların
imhâsı kadar uzun süre müzâkere ve münâkaşa edilmemiştir. Konunun
hassasiyeti, bunun üzerine eğilen 5 kişilik uzman inceleme-çalışma
grubunun en fantezist çözümleri dahi kılı kırk yararak incelemesini
ve herkesin her çözüm tarzı için en şiddetli biçimde mâkul karşı
argümanlar üreterek bir çeşit "Şeytan'ın Avukatı" rolünü üstlenmesini
gerekli kılmıştır. Bazen tartışmaların tansiyonunun o kadar arttığı
olmuştur ki bu, tartışanların seslerinin Çernobil kazâsı sonrası
döneminde TAEK'de o güne kadar hiç karşılaşmadığımız biçimde
yükselmesine dahi sebeb olabilmiştir. Ama sonunda herkes birbirini
iknâ etmiş ve nihaî sonuca oybirliğiyle ve vicdanî huzur içinde
varılmıştır.
O günlerde Çay-Kur'un çay fabrikaları ile paketleme
tesislerinde sürdürdüğümüz kontrol çalışmaları daha hâlâ tam
manâsıyla rayına oturup da rutin çalışma safhasına gelebilmiş
değildi. Çay-Kur, dışarıdan gelip de kontrol yetkisiyle işe karışan
TAEK elemanlarına henüz pek olumlu bakamıyordu.
Bu durumda, Çay-Kur'un çay fabrikaları ile paketleme
tesislerinde kontrol görevi yapmakta olan elemanlarımızdan gelen
raporları da göz önünde bulundurarak, halka intikalini tasvip
etmediğimiz çayların imhâ şeklinin ne olması gerektiğine de değinen
30 Aralık 1986 târihli ve TAEK-RGD menşeli şu "GİZLİ" yazıyı RGD
Başkanı Özer Özerden ile birlikte aynı gün Türkiye Radyasyon
güvenliği Komitesi Başkanı ve Sanâyi ve Ticâret Bakanı Câhit Aral'a
makamında takdîm ettim:
"ÜRKİYE ATOM ENERJİSİ KURUMU
Ankara, 30.12.1986
Sayı : RGD: 10500-656-5931 Konu: Radyasyon kontrolü.
GİZLİ
Sayın Câhit ARAL
Sanâyi ve Ticâret Bakanı
Türkiye Radyasyon Güvenliği Komitesi Başkanı
Çay-Kur Genel Müdürlüğü'ne ait çay fabrikaları ve paketleme
tesislerinde yapılan inceleme ve değerlendirmeler sonucunda, ilk
tesbitlere göre, aşağıda belirtilen husûslara titizlikle uyulması ve
ayrıca piyasaya sürülecek çayların mutâbık kalınan esaslar
çerçevesinde paketlenmesi gerekmektedir.
1. Ekli listede 40 mikroröntgen/saat'e kadar radyasyon ihtivâ
eden çayların paketleme fabrikalarında görevli uzmanlarımız
tarafından verilecek tâlimatlar doğrultusunda harmanlanarak piyasaya
sürülmesinin temin edilmesi,
2. Ekli listede yerleri belirtilen ve 40-80 mikroröntgen/saat
arasında radyasyon ihtivâ eden çayların Çay-Kur tarafindan
belirlenecek bir depoda toplanarak bekletilmesi ve bu çayların
bilâhare uzmanlarımızın denetimi altında 1987 ürünü ile harmanlanarak
piyasaya sürülmesi,
3. Yapılan incelemeler sonucunda, 80 mikroröntgen/saat'in
üstünde radyasyon ihtivâ eden çaylar ortalama olarak 30.000 Bq/kg'ın
üstünde radyoaktivite ihtivâ ettiğinden bunların harmanlama yoluyla
istenilen düzeye düşürülmesi mümkün görülmemektedir. Bu sebeple, ekli
listede belirtilen bu çayların uzmanlarımızca belirlenecek bir
bölgede ve yine uzmanlarımızın denetimi altında gömülerek yok
edilmesi,
4. Ayrıca, piyasaya sürülen çayların kontrol edilebilmesi
bakımından, çay işleme fabrikalarında sürdürülen elle paketleme
işlemlerine ivedilikle son verilmesi gerekmektedir.
Bilgi ve gereğini arz ederim.
Prof. Dr. Ahmed Yüksel ÖZEMRE Başkan
Bu yazıyı kendisine takdîm etmek üzere makamına gittiğimizde
Bakan bizi gayet nâzik bir şekilde karşıladı. Kendisine yazıyı ve
muhtevâsıyla ilgili ayrıntıları arz ettik.
Ocak 1987'de, bundan sonra kendilerinden artık "yüksek
radyasyonlu çaylar" diye söz edilmeleri âdet olacak olan bu çayların
toplam 58.078 ton olduğu anlaşıldı. Bunlar 46 depoda toplanarak kilit
altına alındı. Türkiye'nin Çernobil Çilesi'nin bir başka vechesinin
iyice kavranabilmesi için bu rakkamların, bundan sonraki bölümler
için, asla unutulmaması gerekir!
O sıralarda Bakan'ın bir konuda daha lûtufkâr ilgisini
istirhâm etmiştik. Türkiye'nin Çernobil Çilesi aynı zamanda
kendilerinin de çilesi olmuş olan, gerek radyasyon ölçümleri gerek
numûne toplamak gerek spektroskopik analizler yapmak konusunda geceli
gündüzlü büyük görev sorumluluğu ve özveriyle çalışmış olan TAEK
personelinin Devlet Memurları Kanûnu'nun ilgili maddesi uyarınca iki
maaş tutarında bir ödülle ödüllendirilmesini sayın Başbakan'a resmî
bir yazıyla arz etmiştim. Ancak yazımız sayın Başbakan'a ulaşmadan
Başbakanlık Müsteşarlığı'nın gayyâ kuyusunda uykuya daldırılmıştı.
Yüksek Bürokrasi hiç bunca komünisti ödüllendirir miydi? Üstelik bu
ödüllendirmeyi isteyen de bu komünistleri koruyan gizli bir komünist
ise!
Bakan Câhit Aral'dan bu ödüllendirmenin gerçekleşmesini
istirhâm etmiştim. Kendisine meseleyi ilk arz ettiğimde bu
ödüllendirmenin Devlet bütçesinden olmasa bile millî bir bankanın
yönetim kurulunca alınacak bir kararla da gerçekleştirilmesinin
mümkün olabileceğini söylemişti.
Ancak köprülerin altından ne türlü sular aktı bilemem.
Meselenin üzerine tekrar tekrar gitmeme rağmen bu elemanlarımızın
ödüllendirilmesi asla mümkün olmadı. Bu özveri sâhibi, şuurlu,
Devlet'e inanan, çalışkan ve üstün görev anlayışıyla müzeyyen
arkadaşlarımız yalnızca benim, TAEK Başkanı olarak, kendilerine
duyduğum takdîr hislerimi sözlü ve yazılı olarak ifâde etmemle ve
birer de plâketle yetineceklerdi. Bu elemanların ödüllendirilmek
istenmemesindeki muannid ısrârın ardındaki hikmeti bugün dahi
anlayabilmiş değilim. Temkinim elden gitmesin diye alenen bir yorumda
da bulunmak istemiyorum ama nobranlık sınırlarını zorlayan bu
vefâsızlığa karşı hâlâ bugün bile büyük infial içinde olduğumu ifâde
etmekte de bir mahzur görmüyorum.
X. BÖLÜM "ODTÜ RAPORU" DENEN NESNE
Fırsat Düşkünü Çocuk Cellâtları!
Türkiye'nin Çernobil Çilesi süresince Basın'ın belirli bir
kesimi, çocuklarının hilkat garîbesi ya da özürlü doğacağını iddia
ederek, hâmile kadınları olağanüstü tedirgin ve evhâmlı kılmıştı. Bu
husûsta yalnızca Türkiye'den değil fakat yurt dışında işçi olarak
çalışmakta olup da tatilini Türkiye'de geçirmek isteyen
vatandaşlarımızdan da bize müracaat edip bir de Türkiye Atom Enerjisi
Kurumu'nun görüşünü almak isteyenler çoktu. Çekmece Nükleer Araştırma
ve Eğitim Merkezi Müdürlüğü'ne müracaat ederek hâmileliklerine son
verdirmenin uygun olup olmadığını soranlar da az değildi. Bize
doğrudan doğruya müracaat eden bu kimselere çocuklarını katiyyen
aldırmamalarını zirâ Çernobil kazâsı sonrasında Türkiye'de gıdâlarda
görülen hafif bir radyasyon artışının tehlikeli hiçbir yanı
olmadığını ve olmaması için de, çayda olduğu gibi, gerekli önlemlerin
TAEK tarafından alınmış olduğunu söylemekteydik.
Fakat bu gerçekleri kendilerine de defaatle söylemiş olduğumuz
gazetelerin çoğu bunları yazmıyor, aksine sanki halkın bu konularda
TAEK tarafından bilinçlendirilmesini tasvib etmiyorlarmış gibi, en
azından garip diye nitelendireceğim bir tutum içinde bulunuyorlardı.
Bazı jinekologların hâmile kadınları radyasyon konusunda aşırı
endîşelendire-rek kürtaja teşvik etmekte ve bu yüzden de büyük
paralar kazânmakta olduklarını ve, hele bir keresinde, 8 aylık hâmile
bir kadının hâmileliğine sezaryenle son vermiş olduklarını İstanbul
Üniversitesi'nin Tıb Fakülteleri'nden istihbâr etmiştik. İnsana
dehşet veren bu çocuk cellâtlığı benim ve yakın mesâî arkadaşlarımın
âsâbını müthiş bozmaktaydı. Fakat ne yazık ki Basın'ın bir bölümü,
hilkat garîbesi çocukların resimlerini boy boy yayınlayarak
hâmilelerdeki bu endîşeyi pompalamaktan adetâ sadizme kaçan marazî
bir zevk almaktaydı.
Can Okanar'ın sâyesinde TV'deki ambargoyu delerek nihayet Türk
halkına radyasyon konusunda sesimi duyurmanın sonucu olarak
kamuoyunda hem nısbî bir rahatlamanın görülmesi ve hem de TAEK'in
i'tibârının artması, her kimler ise, birilerinin hiç işine
gelmemişti. Ne tesâdüf! İşte tam bu sırada "ODTÜ Raporu" denen nesne
bir gazetede yayınlandı.
"ODTÜ Raporu"
27 Ocak 1987 günü Hürriyet gazetesinin 1. sayfasında flâş haber
olarak ve "Başbakanlığın Yasakladığı ODTÜ Raporunu Açıklıyoruz, ÇAY'A
YENİ ALARM" başlığıyla yayınlanan bu sözde rapor Orta Doğu Teknik
Üniversitesi öğretim üyelerinden ikisi kimyacı hanım doçent ile biri
de biyolog bir doçentin imzâlarını taşımaktaydı. Gazetenin, raporu
büyük i'tibâr sâhibi bir üniversitemize mal etmek için baş vurmaktan
çekinmediği mûtad bir dezinformasyon (haber saptırma) mekanizmasına
rağmen raporun ODTÜ Rektörlüğü'nden neşet eden bir rapor olmadığı ve
muhtevâsı i'tibâriyle de yalnızca bu üç kişiyi bağladığı âşikârdı.
VIII. Bölüm'de bir kimsenin radyasyon konusunda gerçekten de
söz söyleyebilecek ve önlemler önerecek bir kimse olabilmesi için
ehliyetle bilmesi gereken 21 konuyu sıralamıştım. Söz konusu raporu
imzâlamış olanlar, kendi bilim dallarında başarılı bilim adamları
olsalar bile radyasyondan korunma konusunda isâbetle lâf edebilecek
ve kendileriyle tartışılabilecek birer uzman değildiler. Bu
arkadaşların bir yandan radyasyon konusunda uzman olmayışları, öte
yandan da radyasyonlu gıdâ maddeleri hakkında evhâm sınırlarını aşıp
paranoyaya varan tutumları, raporlarının önemli hesap ve
değerlendirme hatâlarıyla dolu olmasının başlıca sebepleriydi.
Bu hesap ve değerlendirme hatâları, biri hâriç, bizi TAEK
olarak hiç mi hiç ilgilendirmiyordu. Çernobil kazâsından sonra, her
biri kendi uzmanlık dalında gerçektende saygı duyulacak kimseler
olmalarına rağmen, karıştırdıkları birkaç eski târihli kitapla birkaç
günde kendilerini bir ömür boyu radyasyonla uğraşmış uzmanlar
düzeyinde radyasyon uzmanları oldukları vehmine kapılan az mı "amatör
radyas-yoncu" zuhur etmiş, az mı yanlış hesaplamalar ve
değerlendirmeler yapmışlardı! Eğer TAEK olarak biz bütün bunların
yanlışlarının üzerine gitsek ve kendilerine doğruları öğretmeğe
kalkışsak 2690 sayılı kanûnun bize yüklemiş olduğu aslî görevlerimizi
yapmamız mümkün olmazdı. İşte bu üç arkadaş da, bütün
duyarlılıklarına ve de hüsnüniyetlerine rağmen, maalesef vehimlerinin
kurbanı idiler; ama çok önemli bir farkla! Çünkü büyük bir şamatayla
açıklanan raporları korkunç ve korkunç olduğu kadar da fevkalâde
talihsiz, bilimsel hiç ama hiçbir dayanağı olmayan bir tez ihtivâ
ediyordu.
Bu: "... sâdece çaydan alınacak radyasyon bile gelecek
nesillerde birçok çocuğun ölü ve sakat doğmasına sebep
olabilecektir" şeklinde ifâde ettikleri iddiaları hâmileleri
radyasyon öcüsüyle korkutup hâmileliklerini kürtaj ya da sezaryenle
sona erdiren bir takım çocuk cellâtlarının fink attığını istihbâr
ettiğimiz ve bundan ötürü de çaresizlikle kıvrandığımız bir ortamda
TAEK olarak bizleri can evimizden vuran, sabrımızı taşıran, cemiyeti
huzursuz kılmak ve büyük bir nifâk çıkarmak potansiyeli çok yüksek
olan, ve Türkiye'ye bazı menhus odakların uyguladığı "ekonomik soğuk
harp" ve "kamuoyunu destabilize etme" operasyonlarına ve kezâ söz
konusu çocuk cellâtlarının keselerine bilmeden katkıda bulunacak
tâlihsiz bir spekülâsyondu.
Basın'ın belirli bir bölümü de, her zaman olduğu gibi, "kutsal
ifâde özgürlüğü ilkesi" adına, yangına körükle gitmekteydi. Şimdiye
kadar Çernobil kazâsının ihdâs ettiği ve Basın'ın bir bölümünün de
körüklediği tansiyonu arttırmamak için ne gazetelere bir tekzib
göndermiş ve ne de bu kabil hatâ dolu raporlara bir reaksiyon
göstermiştim. Ancak bu rapor için durum bambaşkaydı ve yalnızca ben
değil TAEK'deki bütün radyasyon uzmanları da bu raporun hiçbir
bilimsel nesnedi olmayan, temkin ve teenniden uzak, "... sâdece
çaydan alınacak radyasyonun bile gelecek nesillerde birçok çocuğun
ölü ve sakat doğmasına sebep olacağı" iddiası karşısında büyük infial
duymaktaydırlar. Gerek TAEK Başkanlığı bünyesindeki gerekse
ÇNAEM'deki yakın mesâî arkadaşlarım, ben daha kendilerini aramadan,
gerek telefonla gerekse bizzat makamıma kadar gelerek bu infiallerini
aynı gün dile getirdiler.
Söz konusu raporun gazetede yayınlandığı gün ODTÜ Rektörü
Prof. Dr. Mehmet Gönlübol'u telefonla aradım. Kendisi çok takdîr
ettiğim ve TAEK ile OD-TÜ'nun işbirliği ile 3 büyük millî enstitüyü
içerecek ortak bir projenin, bir "İleri Nükleer Teknoloji Araştırma
Merkezi"nin gerçekleşmesi konusunda anlaştığım ve çalıştığım kıymetli
bir idâreci idi.
TAEK nükleer enerjinin uygulamalarında önemli bir yeri olan
mikroprosesörlerin eğitimine katkıda bulunmak üzere geliştirip
ürettiği 161 mikroprosesörü komple eğitim lâboratuvarları şeklinde
üniversitelere hediye etmekteydi. Bu kapsamda olmak üzere ODTÜ'ye de
10 eğitim mikroprosesöründen oluşan komple bir lâboratuvar hediye
etmiştik. Ancak ODTÜ'den birilerinin TAEK-ODTÜ yakınlığı ve
işbirliğinden rahatsız olduklarını da biliyorduk.
Rektör, telefonda, çok sıkıntılıydı. Ben de kendisine bir yazı
göndereceğimi, bunu ODTÜ'ye karşı değil bu rapor sâhiplerine karşı
bir reaksiyon yazısı olacağını ve lûtfen bunu böyle kabûl etmesini
söyledim. Bana yazıyı göndermemi, bu yazının kendisi için de bir
destek olmasını ümid ettiğini ifâde etti. Bunun üzerine, ve yakın
mesâî arkadaşlarımla uzunca bir müşavereden sonra, aynı günün akşamı
kendisine elden bir resmî yazı gönderdim. Bu yazının önemli bölümleri
şöyleydi:
TÜRKİYE ATOM ENERJİSİ KURUMU
Sayı : Özel Kalem: 0521-10-87 Ankara, 27.1.1987
Konu: 27.1.87 günü Hürriyet Gazetesi'nin atıf verdiği ODTÜ raporu!
"ZÂTA MAHSUS"
Sayın Prof. Dr. Mehmet Gönlübol Orta Doğu Teknk Üniversitesi Rektörü
27 Ocak 1987 târihli Hürriyet Gazetesi'nin 1. sayfasında yer
alan "Başbakanlığın Yasakladığı ODTÜ Raporunu Açıklıyoruz, ÇAY'A YENİ
ALARM" başlıklı yazı muhteviyatında tesbit edilen bilimsel hatâlar
şunlardır:
1. Düşük seviyede radyoaktivite içeren gıdâ maddelerinin gamma
spektrometrik analizleri rezolüsyonu yetersiz olan Nal tipi
detektörlerle yapılması mümkün değildir. Gamma spektrometrisi
tekniğinin târihsel gelişiminde kullanılmakta olan Nal detektörleri
bu yetersizliğinden dolayı yerini önce "Germanyum-Lityum" ve şimdi de
"pure germanyum" detektörüne bırakmıştır. Dolayısıyla ODTÜ raporunda
Nal detektörü ile yapılan analiz sonuçlan Cs-134 ve Cs-137 yi ayrı
ayrı pikler şeklinde ayıramıyacağı gibi Cs-137 mikdarının gerçek
sayısal değerinden daha büyük değerler bulunmasına sebeb olmaktadır.
2. Bahsedilen raporda "ölçülen toplam 197 örnekten 137
örneğin radyoaktivitesinin
Dünya Sağlık Teskilâtı'nca YİYECEK maddeleri için kabûl
edilmiş 2000
Bq/kg limitinin üzerinde olduğu" bildirilmektedir.
a) Çay, her şeyden önce,doğrudan doğruya tüketilen bir gıdâ
maddesi değildir. Gıdâ maddelerinde bulunması gereken aktivite
limitlerini açıklayan Ortak Pazar Ülkelerinin (AET) hâlen uygulamakta
olduğu 7249e-86 sayılı yönetmeliğinde Cs-134 ve Cs-137 izotoplarının
toplam değerinin bulunmasında, doğrudan doğruya tüketilmeyen
konsantre veya kurutulmuş gıdâ maddelerindeki limitlerin, tüketilme
şekillerine uygulanacağı şu cümlelerle belirtilmektedir: "Konsantre
ya da kurtulmuş ürünlere uygulanacak radyasyon seviyeleri, bunların
tüketime hazırlamış şekillerinde ihtivâ edecekleri radyasyon
seviyeleri göz önünde tutularak hesap ve tesbit edilmelidir". Hâl
böyle iken yazıda çayın doğrudan tüketilen bir gıdâ maddesi gibi
dikkate alınması haksız bir spekülâsyon yaratmaktan öteye
gitmemektedir.
b) Ayrıca, deme geçiş yüzdelerinin tesbitinde yapılan deney de
şu yönlerden hatâlıdır. Raporda "dem aktivitesi kürü çay
aktivitesinden posa aktivitesi çıkarılarak hesaplandığı"
anlatılmaktadır. Hâlbuki tüketilen kısım dem olduğundan demin
aktivitesi niçin doğrudan ölçülmemiştir? ....
3. Raporda "Radyasyonun gelecek nesiller üzerinde kalıcı
etkiler yapacağı
ve özetle sâdece çaydan alınacak düşük düzeydeki dozların bile
gelecek nesillerde
birçok çocuğun ölü ve sakat doğmasına neden olacağı"
belirtilmektedir.
a) Düşük düzeyli radyasyonun etkilerinin incelenmesinde esas
alınan kriter gelecek nesillerde ölü ve sakat doğacak çocuk sayısı
değildir. Bu konuda ODTÜ'n-de bu raporu hazırlayanların, düşük
düzeyli radyasyon etkilerinin gelecek nesillerde doğacak ölü ve sakat
çocuklara nasıl bağlandığını gösterir herhangi bir yayının varlığını
ortaya koymaları mümkün değildir. Bugün radyasyon korunması alanında
düşük düzeyli radyasyonun etkileri hakkında yapılan araştırmalar
düşük düzeyli radyasyon etkilerini gelecek nesillerde var olan kanser
riskine yükleyeceği ilâve bir kanser riski ile değerlendirilmektedir.
Bu ise son derece büyük insan gruplarının incelenmesini gerektiren
bir araştırma konusudur. Meselâ kişi başına yılda 3 milirem'lik
radyasyon dozu artışının sebep olacağı genetik kusurların sayısal
değerle-rindeki bir değişimi belirleyebilmek için üç nesilde ve
yaklaşık 700 milyon kişinin gözlenmesi gerekmektedir. ODTÜ raporunda
yer aldığı ifâde "sâdece çaydan alınacak radyasyon bile gelecek
nesillerde birçok çocuğun ölü ve sakat doğmasına sebep
olabilecektir" tezi hiçbir bilimsel veriye dayanmadan söylenmiş, ilmî
tutanağı olmayan koca bir yalandır.
Bilimsel verilere dayanmadan ve üstelik hatâlı olan bu tezin
gazete aracılığıyla kamuoyuna duyurulması, şu anda hâmile olan bütün
vatandaşlarımızı huzursuz edecek ve doğurulacak çocuklar husûsunda da
yanlış uygulamalar yapılmasına sebep olabilecektir. Bütün bunların
maddî ve manevî sorumluluğunu raporu hazırlayanlar huzur-i kalp ve
vicdân-ı kâmile ile yüklenebilecekler midir? Kaldı ki, Uluslararası
Radyasyondan Korunma Komisyonu'nca yayınlanan ve bütün dünyaca kabûl
edilen radyasyondan korunma standarttan esas alınarak hazırlanmış ve
7.09.1985 târih, 18861 sayılı Resmî Gazete'de yayınlanarak yürürlüğe
girmiş olan "Radyasyon Güvenliği Tüzüğü"nun 5. Maddesinde:
"Radyasyon güvenliğine ilişkin ilke ve tedbirler aşağıda belirtilen
radyasyon korunması temel standartlarına göre düzenlenir:
Görevi gereği, radyasyon kaynaklarıyla çalışan ve radyasyona mâruz
kalan kişilerin iç ve dış radyasyon kaynaklanndan bütün vücûdlarına
alacağı yıllık doz 5 Rem'i geçmeyecektir.
Radyasyon görevlisi sayılmayan kişilerin ve toplumdaki diğer
kişilerin mâruz kalacakları iç ve dış radyasyonun dozları toplamı,
bütün vücûd için, yılda 0,5 Rem'i geçmeyecektir"
şeklinde ifâde edilmektedir. Burada halk için ve dış radyasyon
dozları toplamının bütün
vücûd için yılda 0,5 Rem'i yâni 500 milirem'i geçmeyeceği
belirtilmektedir. Tüm
gıdâ maddelerinden alınan toplam vücûd dozunun, söz konusu raporun
müelliflerince,
500 milirem'i geçtiği mi vurgulanmak istenmekedir? Kaldı ki
Çernobil kazâsında
sonra Türkiye'de kişi başına 9 ayda alman doz 22 miliremdir. Bu da
bir göğüs röntgeni
çektirildiğinden alınan doz kadardır. Bu dozda bir radyasyonun
ölü ve sakat çocuk
doğmasına sebep olacağını açıkça iddia etmek ilim adamlığı
vasfıyla bağdaşmayan
temkinsiz bir tutumdur.
Bilimsellik kisvesi altında, bilimi kamuoyunu tedirgin etmeğe
vâsıta kılmak
.... hâmile kadınlarda panik yaratabilecek ve pekçok bebeğin
doğmadan katline
vesile teşkil edebilecektir. Bu davranış, bu raporu kalem almış bilim
adamlarına şeref
vermediği gibi ODTÜ için de fevkalâde büyük bir talihsizlik teşkil
etmektedir.
Prof. Dr. Ahmed Yüksel ÖZEMRE TAEK Başkanı
Bu yazı gereği için ODTÜ Rektörü'ne ve bilgi için de
Başbakan'a, YÖK Baş-kanı'na, Sanâyi ve Ticâret Bakanı ne Türkiye
Radyasyon Güvenliği Komitesi Başka-nı'na, Sağlık ve Sosyal Yardım
Bakanı'na, TÜBİTAK'dan sorumlu Devlet Bakanı'na ve Dışişleri
Bakanı'na da takdîm edildi.
Kimin tarafından Basına sızdırıldı bilemem, bu yazıya Basın'da
atıfta bulunuldu ama ne tamamı verildi ve ne de yazının en can alacak
noktalarına temâs edildi. Buna karşılık "ODTÜ Raporu"nun lehinde
pekçok şey yazıldı; beyânatlar yayınlandı. Bu rapor denilen sübjektif
beyânatta ifâde edilen vehimlere karşı TAEK'in göstermiş olduğu
şiddetli reaksiyonun asıl sebebi ise Basın'ın malûm kesimi tarafından
kamuoyuna yansıtılmadı.
Türkiye Radyasyon Güvenliği Komitesi Başkanının şahsî
reaksiyonu ise değişik ve TAEK deki radyasyon uzmanları için çok
üzücü oldu. Câhit Aral raporun müellifleriyle TAEK yetkililerinin
tarafsız bir sahada(!) oturup tartışıp anlaşmalarını istiyordu.
Bakanın bu talebi bütün TAEK'de bir şok etkisi yaptı. RGD ve ÇNAEM
buna şiddetle muhâlefet ettiler. Yerden göğe kadar da hakları vardı.
Eğer her bilimsel görünümlü saçmalıkla Bakan'ın bu evhâm küpü
saçmalık için taleb ettiği tarzda uğraşmış olsaydık, şimdiye kadar
2690 sayılı kanûnun bize yüklediği aslî görevlerimizin hiçbirini
yapamazdık.
Bakan, bu komuyu ve ayrıntılarını görüşmek üzere, beni ve RGD
Başkanı Özer Özerden'i Makina Kimya Enstitüsü Genel Müdürlüğü'ndeki
özel bürosuna davet etti. Her zamanki nezâketi ile bizi kabûl etti.
Kendisine:
• "ODTÜ Raporu" denen nesnenin aslında Orta Doğu Üniversitesi'ne mal
edilmeyecek, yalnıca 3 doçentin bilimsel görünümlü evhâmlarını
aksettiren bir yazı olduğunu,
• Bu yazıdaki hatâları bir yana bırakırsak yazının, Basın'ın malûm
kesiminin de çığırtkanlığıyla, hâmile kadınlarda panik doğuracak ve
ilimle alâkası olmayan bir iddia ihtivâ ettiğini,
• Radyasyon ve radyasyondan korunma konularında ilmî tek otoritenin
hem kanûnen ve hem de bilfiil (hem de jure ve hem de de facto)
Devlete bilinç, vicdân ve ilimle hizmet etmekte olan ve bundan başka
da amacı olmayan TAEK olduğunu,
• Bu 3 doçent ile TAEK'i aynı terâziye koymanın ve böylece Hükûmet
kanadında da TAEK'in şimdiye kadar yaptığı hizmetler hakkında da bir
şüphesi varmış imajı vermenin isâbetsiz ve yakışıksız bir tasarruf
olacağını
açık açık ifâde ettim.
Bakan gerçekten de çok kibar bir zât, idi. Bütün cerbezeli
tavrıma reaksiyon-göstermedi, aksine bizleri iknâ etmk için çok
yumuşak davrandı. Ama o da bu işte bizleri iknâ etmenin mümkün
olmadığını çok iyi biliyordu.
Bir ara yan odaya biriyle konuşmak üzere geçmek mecbûriyetinde
kaldığında ben de RGD Başkanı Özer Özerden ile bir 5-10 dakika
başbaşa kalabildik. Kendisine durum hakkında ne düşündüğünü sordum.
Özer Özerden'in de canı çok sıkılmıştı; bana: "Hocam; görüyorsunuz.
Bakan büyük sıkıntıda. Adamcağız bizden medet umuyor. Herhalde onun o
meşhûr radyasyon kitapçığı ve içindeki yanlışlardan ötürü zor
durumda. Anladığım kadarıyla adamcağızın üzerine fenâ yüklenmişler.
Siz de fazla üstelemeyin. Durum öyle ki kendisini ısrarlanmızla iknâ
edecek yerde sâdece daha fazla üzeceğiz" dedi.
Özer Özerden iyi bir müşâvirdi; bana kalırsa da durum tıpkı
dediği gibi idi. Biz Bakan'a TAEK açısından isâbetli yolu
göstermiştik. Daha fazla ısrar etmemiz gerçekten de yakışıksız
olacaktı. Eninde sonunda Bakan'ın vasîsi de değildik. Sonunda söz
konusu toplantının 13 Şubat 1987 günü ÇNAEM'de ama, bizim teklifimiz
üzerine, gözlemci olarak İstanbul Üniversitesi Cerrahpaşa Tıp
Fakültesi Nükleer Tıp Anabilimdalı Başkanı (rahmetli) Prof. Dr. İrfan
Urgancıoğlu ile Sağlık ve Sosyal Yardım Bakanlığı'nın
görevlendireceği zevâtın huzurunda yapılması husûsunda mu-tâbık
kaldık. Bakan bu mutâbakattan sonra görünür biçimde ferahlamıştı.
Fakat endî-şeli ve üzgün olduğu her hâlinden oluyordu. Bizi kapıya
kadar geçirdi. Bu Bakan ile benim son karşılaşmam olacaktı.
ÇNAEM'eki Toplantı
Bakanın bu toplantının yapılması husûsundaki ısrârı sonunda
varılan mutâba-kat TAEK'de işin çilesini çekmiş ve çekmekte olan
bütün uzmanlar nezdinde büyük reaksiyonla karşılandı. Ama artık
yapacak bir şey yoktu. Ne yalan söyleyeyim OD-TÜ'den gelecek olan
arkadaşların da bu toplantıda hatâları ve yersiz evhâmları ne kadar
yüzlerine vurulursa vurulsun onların da hatâlarını kabûl edecek
halleri yoktu. Bu raporu yazmaları husûsunda kendilerini teşvik etmiş
olduğu rivâyet edilen zâta karşı da bütün ODTÜ câmiasına karşı da
kendilerini doğal olarak sorumlu hissedeceklerinden inatçı ve
sübjektif bir red kalkanı ardına sığınmaktan başka seçenekleri
olmadığını kestiriyordum ve bundan ötürü gerçekten de üzülüyordum.
Allah kimsecikleri bu duruma düşürmesin. Aslında, nefsinin peşinden
değil de yalnızca gerçeğin peşinden giden gerçek bir bilim adamı
hatâsı ortaya konduğu zaman bunu doğal olarak ve olgunlukla, hattâ
minnetle karşılar. Ama nefsinin dürtülerini ve vehimlerini bilimsel
savlar gibi gören birisi için zırvalarının alenen yüzüne vurulması
kadar nefsini psikolojik travmaya uğratan bir şey de tasavvur
edilemez.
ÇNAEM Müdürü Prof. Dr. Atillâ Özalpan'a telefon ederek
kendisiyle durumu uzun uzun müzâkere ettim. Gerekli gördüğüm
tâlimatlarımı verdim. Kendisinden, toplantıya katılan bütün ÇNAEM
mensûblarının gelenlerin akademik personel olduğunu unutmamalarını ve
misâfirlerimize buna göre muamele etmeğe özen göstermelerini ricâ
ettim.
13 Şubat günü saat 10.00 da başlayan toplantının aralıksız 19
saat sürdükten sonra 14 Şubat sabahı saat 05.00 da verilen yarım
saatlik bir arayı müteakip ODTÜ'-lülerin toplantıya devam etmek
istememeleri üzerine sonra ermiş olduğunu tutanaklardan öğreniyoruz.
Bütün bu süre zarfında gazeteciler ve TV'ciler de ÇNAEM'de nöbet
tutmuşlar. ODTÜ'lüler toplantı tutanağını imzâlamaktan da
kaçınmışlar. ÇNAEM Müdürü Prof. Dr. Atillâ Özalpan'ın durumu
ayrıntılarıyla açıklayan beyâna-tı tümüyle TV kameramanları
tarafından çekilmiş.
14 Şubat sabahı 10.30 da Türkiye Radyasyon Güvenliği Komitesi
Başkanı ve Sanâyi ve Ticâret Bakanı Câhit Aral ÇNAEM Müdürü Prof.Dr.
Atillâ Özalpan'ı telefonla arayarak toplantının neticesini sormuş.
Prof. Özalpan toplantının seyrini nakletmiş. Bakan'ın canı sıkılmış.
Basın ve TV'nin ne yaptığını sormuş. Prof. Özalpan bütün toplantı
süresince beklediklerini ve toplantı sonrasında ise kendisinin
beyânatı aldıktan sonra ayrılmış olduklarını bildirmiş. Buna sayın
Bakanın canı daha da sıkılmış: "Keşki bir beyânat vermeseydiniz"
diyerek târizde bulunmuş. Oysa Prof. Dr. Atillâ Özalpan'ı Kurum adına
bu toplantı hakkında beyânat vermekle ben görevli kalmıştım.
Prof. Özalpan'a beyânatını bana hemen telefaksla yollamasını
ricâ ettim. Faks gelince de TV'de öğle ve akşam haberlerini endîşeyle
beklemeğe başladım. Öğle haberlerinde toplantıdan hiç söz konusu
edilmeyince endîşem daha da arttı, akşam haberlerinde ise, ÇNAEM
Müdürü'nün yalnızca beyânatını okurken görüntüsü yanında spikerden
beyânatın iyice sulandırılmış, bütün kritik noktaları atlanmış, kimin
ya da kimlerin hazırlamış olduğunu bilmediğimiz ama belli ki özel
surette hazırlanmış deforme bir özetini dinledik.
Korktuğum başıma gelmiş, TV-1'de bana aylarca ambargo koyarak
milletimi bilgilendirmek görevime mâni olmuş olan aynı zihniyet şimdi
de çok kritik bir meselede ÇNAEM Müdürü'nün beyânatına sansür
koydurtmuştu. Kanaatimce bu dezinformasyon, ahlâkî yönden, diğer
dezinformasyonlara oranla çok daha ağır bir nâkısa teşkil etmekteydi
çünkü (hangi şahsı beklenti ve menfaatler uğrundadır bilinmez!) bu
dezinformasyona Devlet'in TV'si âlet ettirilmişti!
15 Şubat günü TAEK'in bu toplantıya ilişkin, aşağıda takdîm
ettiğim Basın Bülteni bütün ajanslara ve gazetelere ulaştırıldı.
Ancak anlaşılan birilerinin hatırı ya da siyasî ağırlığı, TAEKden çok
daha hızlı hareket ediyor ve kezâ dillere pelesenk olmuş olan "hür
Basın, kutsal ifâde özgürlüğü prensipleri" gibi prensiplerden daha
ağır basıyordu ki bültenimiz Basın'da hiç yankı bulmadı: Bültenimiz
tümüyle sansürlenmişti!
"BASIN BÜLTENİ
TÜRKİYE ATOM ENERJİSİ KURUMU'NUN "ODTÜ RAPORU" DİYE BİLİNEN RAPORLA
İLGİLİ AÇIKLAMASI
1. "ODTÜ Raporu" nâmıyla Basına intikal etmiş ve Orta Doğu
Teknik Üniversitesinden Doç. Dr. Olcay Birgül, Doç. Dr. İnci Gökmen
ile Doç. Dr. Aykut Kence'nin imzâlarını taşıyan "Çayda Radyoaktivite
Ölçümleri İle İlgili Rapor"da yer almış olan husûsların karşılıklı
tartışılması için Türkiye Radyasyon Güvenliği Komitesi Başkanı sayın
Sanâyi ve Ticâret Bakanı Câhit Aral'ın talebi üzerine TAEK Çekmece
Nükleer Araştırma ve Eğitim Merkezinin yüksek düzeydeki ilmî
elemanları ile adıgeçenler, TAEK Radyasyon Sağlığı ve Güvenliği
Dairesi Başkanı'nın da işti-râkiyle, 13 Şubat 1987 Cuma günü saat
10.00 da ÇNAEM'de İstanbul Üniversitesi Cerrahpaşa Tıp Fakültesi
Nükleer Tıp Anabilimdalı Başkanı Prof. Dr. İrfan Urgancıoğlu ile
Sağlık ve Sosyal Yardım Bakanlığı'nın bu toplantı için gözlemci
olarak vazifelendirmiş olduğu S.S.Y.B. Çevre Sağlığı Daire Başkanı
Doç. Dr. Mehmet Tuğrul Ülgen, S.S.Y.B. İstanbul Hıfzıssıhha Enstitüsü
Müdürü Dr. Yâkup Hamzaçebi ve Kim. Müh. Uğur Gümüş'ün nezâretinde bir
araya gelmişlerdir.
2. Toplantı, öğle yemeği için verilen ara hâriç tutulursa, 14
Şubat 1987 Cumartesi sabahı saat 05.00'e kadar kesintisiz 19 saat
sürmüştür.
3. Toplantının önemli bir bölümü ses bandına çekilmiştir.
4. ODTÜ'den Doç. Dr. Ali Gökmen de bu toplantıya katılmayı
taleb etmiş, bu istek kabûl edilmiştir.
5. Toplantı esnâsında raporun müelliflerine raporlarındaki doz
ve risk hesapları ile ilgili ilmî hatâları teker teker izah edilmiş
ve müellifler bütün hatâlarını istis-nâsız kabûl etmek mecbûriyetinde
kalmışlardır.
Ancak, müzâkerelerde müellifler müzâkereyi devamlı olarak sayın
Bakan Câhit Aral'ın radyasyon konusundaki kitapçığı üzerine
çekebilmek üzere büyük gayret sarfetmişlerse de buna müsaade
edilmemiştir. Müelliflerin yalnızca bu çabası toplantıyı birkaç saat
meşgul etmiştir.
6. Raporun müellifleri toplantı esnâsında sürekli olarak
kendilerinin bu rapor konusunda istismâr edilmiş olduklarını;
niyetlerinin hâlisâne akademik niyet olduğunu; ama raporun
kendilerinin hüsn-i itimatlarını kötüye kullanan biri tarafından
basına sızdırılmış olduğunu ve bundan da büyük üzüntü duyduklarını
mükerreren ifâde etmişlerdir.
7. Kendilerine raporlarındaki bütün ilmî hatâları izah ve
ispat edilen rapor müellifleri bütün hatâlarını kabûl etmekle
birlikte dozla ilgili olarak yapmış oldukları değerlendirmedeki ilmî
hatâların nihaî tutanakta yer almamasında ısrâr etmişlerdir.
Oysa söz konusu hatâ rapordaki ilmî hatâların en büyüğü idi;
ve bu hatâ kendilerinin, Basına sızan raporlarında, "sâdece çaydan
alınacak radyasyon bile gelecek nesillerde birçok çocuğun ölü ve
sakat doğmasına neden olacaktır" diye kesin bir yargıya varmalarına
sebeb olduğundan müelliflerden bu hatâlarının da tutanakta yer alması
taleb edilmiştir.
Müellifler buna yanaşmamışlar; ve 19 saat süren müzâkere
sırasında madde madde birlikte tartışılmış ve müştereken tesbit
edilmiş olan tutanağı imzâlamaktan imtinâ ve istinkâf ederk
toplantıyı terk etmeği tercih etmişlerdir.
8. Türkiye Atom Enerjisi Kurumu Devlet'e, Vatan'a ve
Millet'e hâdim ilmî ve
uzman bir kurumdur. Kendisine 2690 sayılı kanûnla yüklenen bütün
vecibeleri ve bu
arada bütün Türkiye'nin ve Türk vatandaşlarının radyasyon sağlığı ve
güvenliği konusundaki
vecibeyi bilinçle, en son bilimsel kıstaslara ve yöntemlere
göre yerine getirmektedir.
Bu husûstaki uygulamalarda yüklendiği maddî ve mânevî
sorumluluğun
da idrâki içinde görevini vicdanî huzur ve kanaat-i kâmile ile ifâ
etmektedir.
9. Kurum, ilmî hatâlarla dolu ya da düpedüz bilgisizlikten
kaynaklanan
pekçok yazı ve beyânatın hiçbir süzgeçten geçirilmeksizin Basın'a
yansımasının hâsıl
ettiği olumsuz tutumları üzüntü ve endîşe ile izlemektedir.
Kurumdaki radyasyon uzmanları Çernobil kazâsından sonra bu
konu ile ilgili uluslararası uzmanlar toplantılarında yalnızca en son
bilgileri elde etmekle kalmamışlar, bu toplantılara kendi
deneyimlerini de Türkiye'ye gurur verecek şekilde aktarmışlardır.
Devlet TAEK'in radyasyon uzmanlarının en son bilgileri elde
etmesi husûsunda ve lâboratuvarlarının da en modern ve en mükemmel
cihâzlarla donatılması husûsunda hiçbir fedâkârlıktan kaçmamıştır.
10. Vatandaşlarımız radyasyon konusunda çıkarılan ve
çıkarılmak istenen
spekülâsyonlara i'tibâr etmemeli ve bu konuda Devletin tek ve kanûnî
uzman kuruluşu
olan TAEK'e güvenmelidirler.
Türkiye'de Çernobil nükleer kazâsından sonra halka intikâl
etmiş ve etmekte olan bütün gıdâ maddeleri radyasyon sağlığı
açısından hiçbir mahzur teşkil etmemektedir. Özellikle hâmile
vatandaşlarımız, bu konudaki spekülâsyon-lara al-danarak,
hamileliklerini sona erdirmeye kesinlikle tevessül etmemelidirler."
ODTÜ'lülerle İkinci Bir Toplantı Yapılması İçin TAEK'e Baskı
16 Şubat 1987'de Uluslararası Atom Enerjisi Ajansı (IAEA)'nın
Guvernörler Meclisi toplantısına Türkiye adına gözlemci olarak
katılmak üzere görevli olarak Vi-yana'ya gittim. 18 Şubat günü
Guvernörler Meclisi'nde tartışmaların en harâretli yerinde Ankara'dan
aranmakta olduğum bildirildi. "Hayırdır İnşâallah" diyerek telefona
gittim. Karşımda RGD Başkam Özer Özerden bulunuyordu.
Fevkalâde keyifsiz bir tarzda Bakan Câhit Aral'ın kendisini
arayarak ODTÜ'lülerle 20 Şubat gün ikinci bir toplantı yapıp onların
imzâlamaktan kaçınmış oldukları nihaî tutanağın yumuşatılmış bir
şeklini imzâlatacağını söylemiş olduğunu bana aktardı. Ben Özer
Özerden'e üzülmemesini, böyle bir toplantıya ve hele TAEK'in
kesesinden böylesine tâvizkâr bir tutuma kesinlikle karşı olduğumu,
doğrudan doğruya bana bağlı olan TAEK personelini benim iznim olmadan
Bakan dahi olsa hiç kimsenin böyle bir işe zorlayamıyacağını,
sorumluluğun yalnızca bana ait olduğunu ve TAEK'den herhangi bir
kimsenin böyle bir toplantıya katılmasını da yasaklamış olduğumu
bildirdim.
Ayrıca, aynı gün RGD'nin faksına Viyana'dan sayın Bakan'a
hitâben bir faks göndereceğimi, faksımı alır almaz bunun derhâl sayın
Bakan'a ulaştırılması tâlimatını verdim. Akabinde bir de ÇNAEM'e
telefon edip oraya da RDG Başkanı ile olan konuşmamı naklettim. Bunun
üzerine sür'atle Türkiye Büyükelçiliği'ne gelerek aşağıdaki yazıyı
hazırladım ve hemen Ankara'ya Özer Özerden'e faksladım:
"Viyana, 18 Şubat 1987
Sayın H. Câhit Aral
Türkiye Radyasyon Güvenliği Komitesi Başkanı
ve Sanâyi ve Ticâret Bakanı
Ankara
Sayın Bakanım,
1. Bugün, gözlemci olarak Türkiye adına izlediğim UAEA
Guvernörler Meclisi
toplantısında iken TAEK Radyasyon Sağlığı ve Güvenliği Dairesi
Başkanı Özer
Özerden telefonla beni aradı.
Zât-ı âlînizin kendisini arayarak ODTÜ raporu diye bilinen
raporun müellifleri ile 20.2.1987 Cuma günü bir toplantı yapacağınızı
ve 14-15.02.1987 gecesi, her bir paragrafı birlikte müzâkere edilerek
hazırlanmış fakat son ânda bunların imzâlamak-tan vaz geçmiş
oldukları nihaî tutanağı yumuşatarak ya da mümkünse olduğu gibi
adıgeçenlere imzâlatmak niyetinizi ifâde etmiş olduğumuzu bana
bildirdi.
2. Söz konusu raporun müellifleri 14-15.2.1987 gecesi iki-üç
saat nihaî tutanağa,
yayınladığınız radyasyon kitapçığı hakkında tezyif edici şerh
koymak için sürekli
çaba sarfetmişlerdir.
Ertesi günü Prof. Dr. Atillâ Özalpan'a ettiğiniz telefonda
Prof. Dr. Nâmık Kemal Aras'ın10 sizi aramış olduğunu söylediğinizde
bunların zât-ı âlîniz üzerinde bigayri hakkın ne kadar büyük bir
mânevî baskı uygulamağa tevessül ettiklerini gözleyerek fevkalâde
üzüntü duyduktu.
3. Cuma günü sözkonusu kimselerle toplantı yapmak istemeniz
bendenizi ve
arkadaşlarımı olağanüstü müteessir etmiştir. Bu toplantınıza, dâvet
vâki olsa bile,
TAEKden kimsenin katılmak istemediğini anlayışla karşılarsınız
sanırım. Kanaatimizce,
ancak ve ancak, mâhut toplantıyla ilgili olarak zât-ı âlînize
gönderdiğim evrakta
Ek:3 diye geçen nihaî tutanağı bir tek harfini değiştirtmeden
kendilerine imzâlatmaya
muvaffak olursanız (ki maalesef bu husûsta kuşkuluyum)
sa'yiniz meşkûr
olacak; onlar da hatâlarından şerefle ve ilim adamına yakışır bir
tevâzuyla dönmüş
olacaklardır.
10 Sayın Bakan'a faksladığım bu yazıda adı geçen Prof. Dr. Nâmık
Kemal Aras, ODTÜ Kimya Bölümü öğretim üyelerinden olup TAEK
Başkanlığına atanmamdan önce TAEK Başkan Vekili görevini ifâ etmekte
olan TAEK Başkanı Teknik Yardımcısı idi. Atanmamdan 15 gün sonra
görevinden istifâ edip ODTÜ'ye dönmüştü. ODTÜ'de Doç.Dr. Olcay Birgül
ile Doç.Dr. İnci Gökmen'in hocaları ve patronları mesâbesindeydi.
Samimiyetle itirâf edeyim ki bu ihtimâl fevkalâde azdır. Bunda
başarılı olsanız bile imzâyı sizin (ve dolayısıyla da Hükûmet'in)
baskısıyla attıklarını ifâde ederek Basın'ı size ve Hükûmet'e karşı
gene tahrîk edeceklerdir (ya da Basın bunu bu şekilde
yorumlayacaktır). Bu sonucun da ne zât-ı âlinize, ne Hükûmet'e ve ne
de Devlet'e hayrı dokunacağı bedihîdir.
4. Nihaî tutanaktan bir kelimecik olsun farklı bir belgeyi
kendilerine imzâlatıp da bunu istihsâl edilmiş bir netice olarak
telâkki ettiğiniz takdîrde de (affinıza ve size karşı duymakta
olduğumuz dostluğa ve muhabbete sığınarak) ifâde etmeme
müsaadelerinizi istirhâm ederim ki sonuç yalnızca ve yalnızca zât-ı
âlînizi ilzâm edecektir. Bu durumda bendeniz hasbelkader TAEK Başkanı
olarak ve TAEK'de objektiflik çerçevesi içinde ilmî faziletten ve
ilim ahlâkından ödün vermeksizin şer kuvvetlerine dimdik, vekarla
karşı koyan gerçek ilim adamı mesâî arkadaşlarım, kendimizi, istihsâl
edeceğiniz eksik bir sonuçla bağlı hissetmeyeceğimizi ehemmiyetle
dikkatinize arzetmek istiyorum.
5. Siyâsette kompromiler geçerli olabilir. Ancak ilimde bir sav
ya doğrudur ya da yanlış; ilimde kompromi yoktur!
ODTÜ raporundaki yanlışlar bütün çıplaklığıyla tartışılmış ve
ortaya konmuştur. Ne yazık ki ODTÜ raporu, ülkede, bilerek bilmeyerek
estirilmek istenen ekonomik ve psikolojik teröre istemeden de olsa
katkıda bulunmuş, fâhiş hatâlarla dolu bir rapordur.
Bir hikmet-i idâreye mebnî pratik bir strateji gâyesi ile bile
olsa, bu raporun müellifleriyle TAEK'i aynı seviyede tutmanın; ve
TAEK'e i'tibâr edecek yerde, bunlara i'tibâr ediyormuş gibi tefsir
edilebilecek şekilde Cuma günü yapacağınız toplantınızın ilginç bir
pazarlıkmış gibi komuoyuna yansımasının TAEK'i ancak mün-kesir ve
müteessir edeceğini fehâmet ve temyizinize cesâretle arzetmeme
müsaadelerinizi istirhâm eder; hörmet ve muhabbetlerimi te'yid
ederim, sayın Bakanım.
Prof. Dr. Ahmed Yüksel ÖZEMRE TAEK Başkanı
Bakan'a gönderdiğim bu faksın TAEK açısından olumlu bir etkisi
oldu. Bakan TAEK'e, artık: "ODTÜ Raporu'nun müellifleriyle bir kere
daha aynı masaya oturup tartışın!" diye baskı yapamadı. Bu raporun
dedikodusu ise bir süre daha Basın'ın gıdâsı, ve çömezleri için de
dezinformasyon alanında verimli bir eğitim alanı olmağa devam etti.
Bir müddet sonra raporun müelliflerinden Doç. Dr. Olcay Birgül,
analiz etmek için yeni çay numûneleri toplamak üzere gittiği söylenen
Karadeniz Bölgesi'nde bindiği otomobilin uçuruma yuvarlanması sonucu
ağır şekilde yaralandı. Gösterilen bütün ihtimâma rağmen 10 gün kadar
sürmüş olan bir komadan sonra maalesef genç yaşında vefât etti.
Merhûme Nükleer Kimya dalında iyi bir bilim kadını, hanımefendi ve
çok hassas bir kimse idi. Allah rahmet eylesin.
Radyasyon Şehidi (!)
Merhûme Doç. Dr. Olcay Birgül bir süre sonra bazı çevrelerce
radyasyon şehidi (!) ilân edilecekti. Bununla ilgili olarak "İnsan Ve
Kâinat" dergisinin Eylül 1988 târihli 37. sayısında yayınlanmış olan
bir okuyucu mektubu ile derginin editörünün buna cevâbını ibret-i
âlem için aşağıda takdîm ediyorum. Söz konusu derginin, 32. ve 33.
sayılarında, konunun uzmanlarının kaleme aldığı toplam 8 makale ile
Çernobil kazâsının etkilerinin hemen hemen bütün ayrıntılarıyla
deşilmiş olmasına karşı bir reaksiyon olduğu anlaşılan mektup şöyle:
"Bunca güvenilir gazeteci, hükûmetin ve onun kapıkulu bürokratlarının
radyasyon konusunda göz göre göre halka yalan söylediklerini savunur
ve de radyasyon vurgunu sakat yavruların boy boy resimlerini
basarken, besleme-sözüm-ona-bilim-adamlarının ısmarlama yalanlarını
utanmadan arlanmadan yayınlamış olmanız her özgür düşünceli ilerici
gibi bende de yalnızca tiksinti uyandırdı.
Hangi biriniz ODTÜ'lü erdemli bilim adamlarının radyasyon raporunu
yadsıyabildi? Hâlâ bunun özgür ve gerçek bilim adamları ve özgür
basının onurlu yazarları ile satılmış sözde bilim adamları ve bağımlı
basının gericileri arasında bir savaşım olduğunu anlayamamışsınız.
Doğayı ve yaşamı kurtarmak, kişiyi yüceltmek için tüm bilinçli ve
özgür aydınların onuru, yürekli savaşımı. Ama hiç kuşkunuz olmasın.
Bu savaşımda yücelik, başarı ve erdem kendini köle yapanların değil
özgür savaşçılarındır.
Halk Aral-ı, Özemre-yi, Yülek-i, Adalıoğlu-yu, Algüneş-i, Özalpan-ı,
Taner-i, Birol-u, Özmen-i dışarladı. Bağrına bastığı, bilimsel
başkaldırışlarıyla: Oktay Ekşi, Şükran Ketenci, Semra Sümersan, Ali
Sirmen, Rahmi Turan, Rıfat Ballı, Prof. Dr. Tolga Yarman, Prof. Dr.
Namık Kemal Aras, Prof. Dr. Nijat Bilge, radyasyon şehidi Doç. Dr.
Olcay Birgül, Doç. Dr. İnci Gökmen ve Doç. Dr. Aykut Kence'dir.
Ne yazarsanız yazın, nasıl yalan propaganda yaparsanız yapın,
çoğunluk özgür bilim adamlarındadır. Bilime özgürce onlar yön
vermekteler ve vereceklerdir. Gerçek bilim onlardadır. GÜNEŞ BALÇIKLA
SIVANMAZ.
Memet Yerli ÖKKEŞ İ.Ü. Hukuk Fakültesi Öğrencisi"
Buna cevap olarak Editörün Notu da şöyle:
"Dergimiz yaptığı soruşturma sonunda İstanbul Üniversitesinde Memet
Yerli Ökkeş diye bir öğrencinin mevcûd olmadığını tesbit etmiştir.
Hayalî bir kimlik arkasına saklanan ve sevimsiz mektubunda, yerli
yersiz, 7 kere özgür kelimesini kullanmış olan bu kişi hiç de özgür
olmayan, aksine açıkça bir takım saplantıların esiri tezatlı bir
kişilik sergilemekte olduğunun farkında bile değildir.
Biz, konuyu şahıslar ya da sınıflar mücâdelesi gibi göstermek isteyen
mektubunun bu yönlerine de, en azından sağlıksız olan üslûbuna da
temâs etmek istemiyoruz. Fakat üzerinde durmak istediğimiz, mektubun
son paragrafındaki isâbetsiz iddia ve çarpık ilim anlayışıdır.
Gerçek ilim adamları, ancak kendilerinden bağımsız olarak mevcûd olan
ve olmaya devam eden kanûnları, prensipleri ve matematiksel
bağıntıları yâni ilmî hakîkatları keşfetmeğe çalışır; ve bu
keşiflerinin gerçeğe uygunluğunu da objektif bir şekilde ve
titizlikle araştırırlar. Bundan ötürü de, ilmi kendi hevâ ve
heveslerine göre özgürce(!) yönlendiren efendiler(!) değil, bunun
aksine ilmin ancak hizmetkârları olduklarının şuuruna sâhiptirler.
Gerçek ilim adamlarının ilmî hakîkatları tesbit ve teslim etmede
fevkalâde dürüst ve objektif olmakdan başka bir tutumları olması
mümkün değildir. İlim ahlâkının temeli de işte budur.
İlimi yönlendirme arzu ve çılgınlığı:
• Papa VIII. Urbano'nun Vatikan'ında Galile'nin ilmî keşiflerini red
ve inkâr etmek,
• Hitler'in Nazi Almanya'sında "yahudi ilmidir" diyerek Einstein'ın
Rölâtivite Teorilerini red ve inkâr etmek,
• Stalin'in Sovyet Rusya'sında Lissenko olayında olduğu gibi genetik
ilminin kanûnlarını inkâr etmek, ya da
• Mao'nun Kızıl Çin'inde olduğu gibi "Kültür İhtilâli" terânesiyle
marazî ve çarpık kamuoyu oluşturmak (dezinformasyon) veyâ parmak
kaldırarak kütle çoğunluğu sağlamak gibi "demokratik(!) çoğunluk"
yöntemleri(!) uygulayarak ilmî hakikatları hevâ ve hevesleri
doğrultusunda tağyir etmek gibi olaylarda, ve daima totaliter
devletlerde devlet politikası olarak patlak vermiş olan fikrî ve
mânevî bir marazdır.
Ne yazık ki bu maraz, slogan edebiyatının 20-30 stereotip cümlesini
papağan gibi ezberleyip yerli yersiz tekrarlamakla Dünyâ'nın bütün
meselelerini ve özellikle de ilmî meselelerini çözebileceklerine
inanan bazı câhillere bir ideal ve hattâ bir ideoloji serâbı şeklinde
bugün bile musallat olabilmektedir.
Aslında doğruca çöp sepetine atılması gereken bu mektubu böyle bir
çarpık ve sağlıksız zihniyetin yalnızca ibret alınacak bir örneği
olarak yayınlıyoruz."
Hacettepe Toplantısı
Bu arada Hacettepe Üniversitesi Nükleer Mühendislik Bölümü de
16 Mart 1987'de Üniversitede Çernobil kazâsını ve etkilerinin her
yönüyle tartışılacağı halka açık bir sempozyum tertipledi. Bu
sempozyuma TAEK'den de RGD Başkanı Özer Özerden11, ÇNAEM Sağlık
Fiziği Bölümü Başkanı (rahmetli) Dr. Selâhattin Göksel, ÇNAEM Nükleer
Mühendislik Bölümü Başkanı Dr. Ulvi Adalıoğlu12, ÇNAEM Radyobiyoloji
Bölümü Başkanı Dr. Erdener Birol13, ÇNAEM Sağlık Fiziği Bölümünden
Hasan Alkan katıldılar.
Hacettepe Üniversitesinin Büyük M Salonunda yapılan bu
sempozyumun birinci oturumunda Hacettepe Üniversitesi Nükleer
Mühendislik Bölümü elemanları Çernobil reaktörünü ve kazânın
senaryosunu anlattılar. İkinci oturum, TAEK elemanlarının kazânın
Türkiye üzerindeki etkilerini ayrıntılarıyla takdîm etmelerine
hasredilmişti. Elemanlarımız o güne kadar elde edilmiş bütün
sonuçları gözden geçirip ölçümleri ve bunların sağlık açısından
değerini ayrıntılarıyla irdelediler. Salonu ağzına kadar doldurmuş
olan dinleyiciler sempozyumu büyük bir ilgiyle başından sonuna kadar
izlediler.
Üçüncü bölüm ise dinleyicilerin sorularına tahsîs edilmişti.
Prof. Dr. Demir İnan'ın başarıyla başkanlık ettiği bu toplantı
fevkalâde bilimsel, ve tatmîn edici ve bir toplantı oldu.
Dinleyicilerden pekçok kişi soru sordu ve ânında da cevabını aldı.
ODTÜ Raporunun müellifleri ve destekleyicileri de orada
bulunuyorlardı. Fakat bunlar orada herkesin içinde bir polemiğe
kalkışamadılar. Yalnız her nedense bu toplantıya TV'miz gene i'tibâr
etmedi ya da Bakan emriyle i'tibâr ettirilmedi.
Bu toplantıda Çernobil kazâsının başındanberi Basın'ın belirli
bir kesiminin ve de akademik çevrelerdeki bazı kişilerin ısrarla
istemiş oldukları Türkiye'deki radyasyon düzeylerinin bir bir
açıklanmış olmasına rağmen bu toplantıda hazır bulunan Basın'ın
belirli bir kesimi ertesi günü ve daha sonraki günlerde radyasyon
düzeyleri hakkında da bu toplantı hakkında da bir haber vermeğe
nedense hiç tenezzül etmedi. Böylelikle Basın'ın belirli bir
kesiminin gâyesinin de üzüm yemek değil, bağcıyı dövmek olduğu idrâk
ve fehâmet sahibi herkes tarafından bir kere daha anlaşılmış oldu.
Sayın Câhit Aral Üzerindeki Baskılar Ve Bakanın Öfkesi
Hâlen TAEK Başkanlığı Danışmanı. 2002 yılında emekli oldu. Hâlen TAEK
Başkan Yardımcısı
Yukarıda ODTÜ'den bir grup öğretim üyesinin Çekmece Nükleer
Araştırma ve Eğitim Merkezi'ndeki toplantıda Bakan Câhit Aral'ın
radyasyon kitapçığını nasıl bir pazarlık konusu etmek istediklerine
ve bunu toplantı tutanağına tezyif edici bir tarzda geçirmek için
nasıl çaba sarfetmiş olduklarına değinmiştim. Ancak bu işi
kurcalayarak Bakanı ve Bakan dolayısıyla Türkiye Radyasyon Güvenliği
Komitesi ile Türkiye Atonı Enerjisi Kurumu'nu tezyif etmeyi ve
bunların o âna kadar gerçekleştirmiş oldukları müsbet işlere gölge
düşürmeyi düşleyen ve perde arkasından yoğun bir faaliyet gösteren
başka öğretim üyeleri de vardı. Bunlar ellerinden gelen her türlü
olumsuz propagandayı yapıyorlar ve özellikle de gazetecileri bu
konuda tahrîk etmek için büyük çaba sarfediyorlardı. Bunların
faaliyetleri hakkında bize pekçok kanaldan bilgi geliyordu.
Evet; Bakan'ın radyasyon kitapçığı bazı yanlış ifâdeler ihtivâ
ediyordu. Ama bu kitapçık bir bilim adamı tarafından değil, radyasyon
konusuna gerçekten de iyi niyet ve şevkle sarılmış bir politikacı
tarafından ve üstelik de bilim adamları için değil Milletvekilleri
için kaleme alınmış bir risâle idi. Dağıtımı sınırlıydı. Kanaatimce
kendilerine bilim adamı sıfatını yakıştıranların bu risâleye
saldırmaları ve bunu şahsî ihtirâslarına basamak yapmağa kalkışmaları
çok ucuz bir kahramanlıktı ve bu bakımdan ilim ahlâkıyla bağdaşan bir
tarafı da yoktu.
Basın'ın belirli bir kesimi de bu sefer Câhit Aral'ın üstüne
gitmeğe başlamış; O'na atfen bir sürü saptırılmış, deforme edilmiş ve
sayın Bakan ile TAEK'in arasını adetâ açmayı amaçlayan beyânat
yayımlamıştı.
• Hürriyet gazetesi 8.2.1987'de böyle bir başlık atıyordu: "Sanâyi
Bakanı'nın radyasyon kitabını bilim adamları eleştirdi: Aral çok
cesur adam! Aral'ın kitabında gülünç yanlışlar bulunduğunu belirten
bilim adamları: Kitabın bazı yerlerine ancak gülünebilir. Bakan
radyasyon bilmiyor. Aral'ın fotosentez teorisi sâdece gülümsetici".
• Tercüman 24.12.1986: "Bakan olarak değil, uzman olarak
konuşuyorum".
• Günaydın 25.12.1986: "Radyasyon konusunda bir numarayım. Herhâlde
Başbakan beni bu göreve boşu boşuna getirmedi".
• Güneş 25.12.1986: "Ben 1956-1957'de yedek subayken Ordonat
Okulu'nda atom, hidrojen ve kobalt bombası dersi verdim. Bunlar
konusunda en çok bilgi sâhibi olan kişiyim. Sayın Başbakan Radyasyon
Komitesi Başkanlığı'na beni bakan olduğum için değil, bu konunun tek
uzmanı olduğum için tâyin etti".
• Hürriyet 24.04.1987: "Ben 1958'denberi bu sahada (yâni radyasyon
konusunda) her şeyi biliyorum. Bu işi biliyorum diyen insanlara atom,
hidrojen, kobalt, altın, kirli ve termonükleer bomba nedir? Diye
sorun. Sonra da gelip bana sorun. Ben size 16 saat bunları anlatayım.
Bu geniş bilgim nedeniyle radyasyon çalışmalarıyla ilgili görevi
Başbakan'ımız bana verdi".
• Hürriyet ve Milliyet 16.02.1987: "Ben atom Enerjisi Kurumu'nun
tesbit ettiği rakkam üzerinde hareket etmeğe mecburum."
• Günaydın 24.02.1987: "ODTÜ raporu için bir şey söyleyemem. Bu
bilimsel bir olaydır!"
• Hürriyet 22.02.1987: "Çayda insan sağlığına zararlı mikdarda
radyasyon yok... Benim sözlerim doğru çıkmazsa çeker giderim... Yâni
ben kendime güveniyoum. Çünkü ben bildiğimi kesin biliyorsam
söylerim".
• Hürriyet 23.02.1987: "Radyasyon oranında beni yanılttılar".
• Hürriyet 10.02.1987: "Atom Enerjisi Kurumu bana bağlıdır!... Ben
gitmem, götürürüm. Operasyon yaparım".
• Güneş 10.04.1987: "Atom Enerjisi Kurum Başkanının görevden
alınmasında beni sorumlu gösteriyorlar. Atom Enerjisi Kurumu doğrudan
sayın Başba-kan'a bağlıdır. Benim tasarrufumda değildir!"
• Hürriyet 10.04.1987: "Özemre'nin ODTÜ'ye yazdığı mektup sonu oldu.
Başbakan meseleyi usulünce halletti".
• Türkiye 22.03.1987: "Her iki Kurumun (TAEK ile ODTÜ'nün)
yetkililerin bir araya getirdik. Sonunda TAEK'in görüşü ağır bastı...
Bir sürü polemiğe, iddiaya rağmen Devletin açıkladığı rakkamlar ve
bilgilerin doğru olduğu anlaşıldı ".
Bakan Câhit Aral'ın Hürriyet gazetesinde 10.02.1987'de
yayınlanan beyâna-tından sonra İstanbul'dan telefon eden bir
arkadaşım "Bakan'ın suyumu ısıtmaya başlamış olduğunu" söylediğinde
ona, eğer günün birinde azledilecek olursam bunun doğrudan doğruya
müsebbibinin sayın Aral olmıyacağını ifâde ettimdi. Gerçekten de asla
Bakan Câhit Aral'ın azlimde doğrudan doğruya bir dahli olmamıştır.
Azlimden sonra da samimî üzüntülerini bana Radyasyon Sağlığı ve
Güvenliği Dairesi Başkanı Özer Özerden aracılığıyla ileten ve azlimde
kendisinin hiçbir dahli olmadığını defaatle beyân eden sayın Câhit
Aral'a: "Azlimde doğrudan doğruya bir dahli olmadığını bildiğimi, bu
bakımdan müsterih olmasını ve şahsına karşı da bir kırgınlığım
bulunmadığını" selâmlarımla birlikte kendisine ilettimdi.
* * *
XI. BÖLÜM TAEK BAŞKANLIĞINDAN AZLEDİLİYORUM
Pazartesi, 6 Nisan 1987
1987 yılının 6 Nisan Pazartesi günü de Ankara'nın diğer bahar
günleri gibi ışıklı ve cıvıl cıvıl başlamıştı. Sabahleyin lojmanımdan
ayrılırken, o gün ne işlerim olduğunu soran eşime: "Öğleden önce
sayın Sağlık ve Sosyal Yardım Bakanı Mustafa Kalemliyi ziyâret
edeceğim. Gerisi her günkü çileler, işte!" dediğimi hatırlıyorum.
Bakan Mustafa Kalemli'yi Ankara Nükleer Araştırma ve Eğitim
Merkezi'nde kurdurmuş olduğum teknesyum sağım hücresinin açılışını
yapmayı lûtfetmesi için ziyâret edecektim. Nükleer tıbda teşhis
amacıyla en çok kullanılan bir radyoizotop olan teknesyumun yarı ömrü
kısa olduğundan Çekmece Nükleer Araştırma ve Eğitim Merkezi'nde
üretilen teknesyumdan Ankara'daki hastahâneler ve özel nükleer tıb
teşhis lâboratuvarları yararlanamıyorlardı. Bunun yerine büyük
paralar ödeyerek yurt dışından teknesyum jeneratörleriyle ışınlanmış
molibden ithâl ederek teknesyumu bu jenaratörlerden elde ediyorlardı.
Bu ise ülke için epeyi bir dövize mal olmaktaydı. İşte Ankara'ya
kurdurmuş olduğum bu teknesyum sağım hücresi, ÇNAEM'de ışınlanmış
molibdenin uçakla Ankara'ya getirildikten sonra burada muamele
edilmesiyle bütün Ankara'nın ihtiyâcı olan teknesyumu sağlayacaktı.
Sağlık ve Sosyal Yardım Bakanı Mustafa Kalemli ile konuşmam
çok tatmîn edici geçti. Bakan teknesyum sağım hücresinin 9 Nisan'daki
resmî açılışını bizzat yapmayı kabûl etti. Bu nâzik hareket keyfimi
yerine getirmişti. Makamıma döndüğümde beni bir sürü rutin iş ve
telefon bekliyordu. O gün işlerimin yoğunluğundan ancak saat 15.00'e
doğru birkaç lokma bir şey yiyebildim. İdârî Yardımcım Mustafa Çiçek
ile haftalık masraf plânını tartışıp karara bağladım. Araştırma
Geliştirme Plânlama ve Koordinasyon Dairesi Başkanı Erol Barutçugil
ile 1987 yılı yatırım ve ödeme plânımızın bilgisayar çıkışlarını
gözden geçirdim. ÇNAEM Müdürü Prof. Dr. Atillâ Özalpan ile telefonda
görüşerek Nisan ayı ÇNAEM teftişini 27 Nisan - 1 Mayıs arasında
yapacağımı, Koordinasyon Kurulunu 27 Nisan saat 10.00 da
toplayacağımı bildirdim; spektroskopik analizlerin nasıl gittiği
hakkında bilgi aldım. Sonra Viyana Büyükelçiliğimize telefon ederek
Mayıs ortasında yapılacak olan Uluslararası Atom Enerjisi Ajansı
Guvernörler Meclisi toplantısı hakkında tamamlaycıcı bilgi aldım. Bu
toplantıya katılacağımı bildirdim.
Saat 16.30 da İdarî İşler Yardımcım Mustafa Çiçek odama girdi.
Çok üzüntülü, hattâ dokunulsa ağlayacakmış gibi görünüyordu. Masamın
önündeki koltuklardan birine oturmadı, adetâ çöktü. Ben "Hayrola
Mustafa'cığım neyin var?" dedim. Cevâ-ben, elinde getirdiği yazıyı
bana gösterdi. Yazı Başbakanlık Makamı'na hitâben yazılmıştı;
Başbakanlık Müsteşarı Ahmet Selçuk tarafından imzâlanmış ve "Türkiye
Atom Enerjisi Kurumunun boş olan Başkanlık makamına Doç. Dr. Atillâ
Özmen'in vekâleten atanmasını" teklif ediyordu; ve altında da
Başbakan sayın Turgut Özal'ın "OLUR'u ile imzâsını taşıyordu:
Azledilmiştim!
Devletteki teâmül önemli bir mevkideki bir görevlinin işten
alınması hâlinde ona, bağlı bulunduğu Bakanlık'da bir danışmanlık
verilmesi şeklinde idi. Buna "kızağa çekme" diyorlardı. Türkiye Atom
Enerjisi Kurumu'ndaki muhterem selefim (rahmetli) Prof. Dr.h.c. Nejat
Aybers'in sözleşmesi uzatılmadığında da kendisine Başbakanlık'da bir
danışmanlık kadrosu teklif edilmiş ama o bunu kabûl etmemişti. Bana
ne yarım ağızla olsun, bir teşekkür ediliyor ne de bir danışmanlık
kadrosu teklif ediliyordu. Tam manâsıyla azl ve hattâ istiskal
edilmiştim!
Aslında azlimi beklemiyor değildim. Robotlaştırmasının mümkün
olmadığını anladığı zaman beni "TAEK'de 400 komünisti koruyan gizli
bir komünist" olarak ilân etmekte tereddüt etmemiş olan Devlet
Bakanı'nın, irâde-i seniyelerine karşı çıkmış benim gibi birini bu
makamda bıraktırmayacağını açık olarak idrâk etmiş bulunmaktaydım.
Bu sebepten ve durumu çok iyi bildiğimden dolayı da, TAEK'in
idâresindeki bir süreksizliğin, bir gevşemenin, bir dirâyetsizliğin
bu kadar kritik bir dönemde ne vahim hatâlara yol açabileceğini çok
net bir biçimde idrâk ediyordum. Azlimden sonra yerime atanacak
kişinin konulara çok sür'atli bir biçimde adapte olması gerekliydi.
Söz konusu Devlet Bakanı ise çeşitli kanallardan Gazî Üniversitesi
öğretim üyelerinden Doç. Dr. Atillâ Özmen'i kendime yardımcı olarak
taleb etmem için baskı yapmaktaydı. Sonunda, bu arkadaşdan başka
birisini inhâ etmem hâlinde bu teklifimin geri döneceği de âşikârdı.
Bunun üzerine Doç. Dr. Atillâ Özmen'in TAEK Başkam Teknik İşler
Yardımcılığına atanması için Başbakanlığa bir yazı göndermiştim.
Hâlis niyetim bu arkadaşa yanımda 6 ay kadar bir staj gördürerek
TAEK'in gerek rutin işleri gerekse yatırım ve projeleri ve, hepsinden
de önemlisi, geçirilmekte olan kritik dönem için geliştirilmiş ve
uygulanmakta olan stratejileri açısından bir kopukluğa meydan
vermeyecek bir idârî olgunluğa erişebilmesini sağlamaktı. Söz konusu
makama atanması kısa bir süre önce yapılmış olan Atillâ Özmen'i, bu
düşünceyle, uluslararası ilişkilerde de pişsin diye Cenevre'de
yapılan "Nükleer Silâhların Yayılmasını Önleme Antlaşması 3. Gözden
Geçirme Konferansı"na katılan Türk heyetinde TAEK'i temsil etmek
üzere görevlendirmiştim. Ancak Devlet Bakanı'nın acelesini hesaba
katmamıştım. Doç. Dr. Atillâ Özmen TAEK'de işe başladığının ikinci
ayı TAEK Başkanlığına vekâlet etmek mecbûriyetinde kalıyordu. Ve
kanaatimce bu, onun için büyük bir hendikap olacaktı.
Azledileceğimi ne kadar bilirsem bileyim, doğrusu Devlet'e bu
kadar hizmet ettikten sonra istiskal edileceğim hatırıma bile
gelmemişti. Bu vefâsızlık ve nobranlık, gene de bir nefis
taşıdığımdan, keyfîmi kaçırmıştı. Başbakanlık yazısını okuduktan
sonra benliğimi, sırf bu yüzden, büyük bir sıkıntı sardı. 15 dakika
kadar devâm eden bu hâl süresince gözümün önünden, bir sinema şeridi
gibi, TAEK Başkanlığına nasıl getirilmiş olduğum geçti.
1984 senesi Haziran ayında ben Borusan Boru Sanâyi A. Ş. Genel
Müdürü idim. Bir gün Ankara'dan zamanın Devlet Bakanlarından İsmail
Özdağlar'ın danışmanı Doç. Dr. Tahsin Nuri Durlu beni arayarak sayın
Bakan'ın beni Türkiye Atom Enerjisi Kurumu'na Başkan yapmak
istediğini duyurdu. Ben TAEK'in başında çok kıymetli dostum
(rahmetli) Prof.Dr.h.c Nejat Aybers'in bulunduğunu, sayın Bakan'ın
neden yeni bir Başkan aradığını sorduğumda Bakan'ın Prof. Aybers ile
anlaşamadığını söyledi. Ben hâlihazırdaki işimden memnûn olduğumu ve
TAEK Başkanlığı'nı da hiç düşünmediğimi kendisine ifâde ettim. Aradan
bir müddet geçtikten sonra aynı zât gene telefon etti. Hiç değilse
benim TAEK makamı için birkaç aday bildirmemi istedi. Ben kendisine
bu makama lâyık gördüğüm 12 kişinin ismini verdim ama Prof. Aybers'in
hem tecrübe, hem bilgi, hem TAEK'i tanımak ve hem de dirâyet
bakımından hepsinden daha fazla tercih edilmesi gerektiği kanaatinde
olduğumu bir kere daha belirttim. Aradan bir müddet daha geçtikten
sonra Doç. Durlu beni gene aradı. Verdiğim adaylardan yalnızca
birinin, Doç. Dr. Hasbi Yavuz'un, sayın Bakan tarafından tasvib
görmüş olduğunu, ona da Kanada'da bir tetkik gezisinde bulunduğu
sırada ancak telefonla erişebildiklerini ama o zâtın da: "Eğer Prof.
Nejat Aybers'in yerine ille de birini arıyorsanız hocam Prof. Dr.
Ahmed Yüksel Özemre varken, kusura bakmayın, ben bu görevi kabûl
edemem" demiş olduğunu ve bu durumda sayın Bakan'ın benim bu görevi
mutlaka kabûl etmemde ısrar ettiğini bildirdi. Ben gene özür
dileyerek Türkiye Atom Enerjisi Kurumu'na Başkan olmayı kesinlikle
düşünmediğimi bildirdim.
Bütün bu konuşmalar aşağı yukarı 5 aylık bir süreye yayılmıştı.
Bu arada da Prof.Dr.h.c. Nejat Aybers TAEK Başkanlığından ayrılmıştı.
TAEK Başkanlığına Prof. Aybers'in Yardımcısı Prof. Dr. Nâmık Kemal
Aras vekâlet ediyordu. Bu son konuşmamızdan da yaklaşık 3 hafta kadar
sonra bizzat Devlet Bakanı İsmail Özdağlar beni evimden aradı. Bana
aynen: "Muhterem Hocam; sizden Türkiye Atom Enerjisi Kurumu
Başkanlığı görevini kabûl etmeniz için o kadar ricâda bulunuldu. Niye
bu kadar burun büyüklüğü yapıyorsunuz? Bu sâdece benim şahsî ricam
değil, aynı zamada sayın Başbakan'ın da ricâsı. Allah'ınızı
Muhammed'inizi severseniz gelin bu görevi teslim alın!" dedi.
Bunlar gözlerimin önünde geçerken bu sefer rahmetli babamın
bazı nasihatları hatırıma geldi:
• "Evlâdım; mahkeme kadıya mülk olmaz. Bir makama getirildiğinde,
günün birinde o makamdan ayrılacağın idrâkini dâima diri tut".
• "Oğlum bir makama getirildiğinde hemen ertesi günü
azledilecekmişsin gibi hazır ol; ama hep o makamda kalacakmışsm gibi
de şevk ve heyecanla işini yapmağa devam et!"
• "Yavrum; sana bir makam teklif edildiğinde onu tevazu ile kabûl et.
Ama, o makamı terketmen gerektiğinde gururla, vekarla, vicdanî huzur
ve kanaat-i kâmile ile terk et".
• "Yavrum; bir arap atasözü: Şerefü-l mekân bi-l mekîn der. Yâni bir
mekânın şerefi onu doldurandan ötürüdür. Sen, sen ol! Sakın,
bulunduğun makamdan kendine şeref payı çıkarma. Aksine, sen o makama
şeref kazândır".
• "Yüksel'ciğim; Devlete hizmet Hakk'a ibâdet mesâbesindir. Hakk'a
küsül-meyeceği gibi Devlet'e de Devlet erkânına da küsülmez".
Babamın herbiri birer vasiyet mertebesinde olan bu
nasihatlarını hatırlamak bana birdenbire bir huzur verdi ve mâruz
kaldığım istiskal ve nobranlık yüzünden benliğimi sarmış olan sıkıntı
da, Cenâb-ı Hakk'a hamdolsun, o ânda yok olup gitti. Bunun yerini bir
ferahlık, bir kalp huzuru ve hattâ, acâib ama lâtif bir neşe aldı. Bu
ânî hâl değişikliğine Yardımcım Mustafa Çiçek de çok şaşırmıştı.
Bunun üzerine yerimden kalktım. Önce Sağlık ve Sosyal Yardım Bakanı
sayın Mustafa Kalemli'ye telefon ederek azledildiğimi biraz önce
öğrenmiş olduğumu ve bu sebepten ötürü 9 Nisan Perşembe günü Ankara
Nükleer Araştırma ve Eğitim Merkezi'neki teknesyum sağım
lâboratuvanmn açılışında bulunamıyacağımı haber verdim. Sayın Bakan
"Sayın Özemre; buna çok üzüldüm. Bu takdîrde ben de bu açılışa
gelmem" dedi. Bakanın bu reaksiyonu da bende olumlu bir etki
yapmıştı. Yarım saat içinde toparlandım. Kasamın, odamın ve
dolaplarımın anahtarları ile gizli evrâkı Yardımcım Mustafa Çi-çek'e
teslim ettim. Helâlleştim; ve Türkiye Atom Enerjisi Kurumu Başkanlık
makamını huzur içinde terk ettim.
Lojmanıma geldiğimde eşim, (rahmetli) kayınvaldem ve küçük
baldızım azledilmiş olmama ve azlin biçimine çok üzüldüler. O akşam
dostlarıma telefon edip bu haberi ulaştırmakla geçti. Ertesi gün
öğleye kadar her şey sâkin geçti. Gazeteler henüz azlimden haberdâr
olmamışlardı. Herhalde 8 Nisan günü manşete çıkacaktım. Ancak öğleden
sonra birkaç dostum telefon ederek BBC'nin hem İngilizce ve hem de
Türkçe sabahleyin ilk haber bültenlerinde azlimi flâş haber olarak
vermiş olduğunu söylemeleri beni epeyi şaşırttı.
Azlimin BBC tarafından davul zurnayla tüm Dünya'ya
duyurulmasına lâ-yık(!) olacak kadar önemli bir adam olmamam
gerekirdi. İngilizlerin şahsıma gösterdikleri bu ilgi ve azlim
dolayısıyla kopardıkları şamata acaba neye delâlet ediyordu, ya da
etmeliydi?
Aynı gün gece geç vakit telefon eden bir başka dostumdan ise
BBC'nin, sabah 11 haber bülteninden i'tibâren, gün boyu bütün haber
bültenlerinde bu flâş haberi tekrarlamak zerâfetini (!) göstermiş
olduğunu ve ayrıca alman ZDF televizyonunda da azlimin flâş haber
olarak verilmiş olduğunu öğrendim. Evim ise samimî üzüntülerini
bildirmeğe ve geçmiş olsun demeye gelen dostlarla dolup taşıyordu.
Azlimi sistematik bir şekilde hazırlamış olan Devlet
Bakanı'na, tanıdıklardan biri aracılığıyla, bir haber ilettim:
"Sayın Bakan attığı iftirâ ile azledilmiş olmama sakın sevinmesin!
Şunu iyice düşünsün ki siyâsette kendisinin ayağı bir kere kayarsa
artık esâmisi de okunmaz olacaktır. Ama Prof. Dr. Ahmed Yüksel Özemre
Devlet hizmetine yetmiş defa çağırılsa her seferinde görevi tevazu
ile kabûl eder; yetmiş defa azledilse her seferinde de görevi huzur-ı
kalp ile ve vekarla terk eder ve almış olduğu terbiye ve iktisâb
ettikleri dolayısıyla da onun üzerinden Prof. Dr. Ahmed Yüksel
Özemre'liğini almağa kimsenin gücü yetmez!".
O akşam ev halkına ertesi günü çok daha metin olmaları
gerekeceğini, bugün dostların bizi aramasına karşılık yarın
gazetecilerin istilâsına uğrayacağımız gibi çok muhtemeldir ki
telefonla azlimden duydukları sevinci dile getirecek kimselerle de
karşılaşabileceğimizi, bu i'tibârla da telefona kesinlikle benden
başka kimsenin cevap vermemesini söyledim.
Akşam bana uğrayan ve hâlimi soran Yardımcım Mustafa Çiçek,
büyük bir üzüntüyle, bana ödenmiş olan Nisan maaşımı iade etmem
gerektiği haberini verdi. Hâlbuki ben 6 Nisan akşamına kadar bilfiil
Türkiye Atom Enerjisi Kurumu Başkanı olarak görev yapmış, sorumluluk
yüklenmiş ve toplam yaklaşık 135 milyon liralık (yâni yaklaşık
230.000 $ muâdili) verile emri imzâlamış ve deruhte-i mes'uliyet
etmiştim. Devletin en azından bu 6 günlük mesâime tekabül eden
maaşımı almaması gerekirdi. Buna karşılık, bana, 6 Nisan akşamı
ulaştırılmış olan Başbakanlık yazısında TAEK Başkanlık makamının 1
Nisandan i'tibâren boş olduğunun yazılı olduğu hatırlatıldı. Ben de:
"Aman boş ver! Üzme kendini Mustafa'cığım. Her ne kadar Türkiye
Anayasası angarya iş gördürülemeyeceğini söylüyorsa da bürokrasi
hazretlerinin Anayasaya saygı duymasını beklemek abes olur. En iyisi
ben bu 6 günlük mesâ-îmi Devlete helâl ederim, olur biter!" dedim.
Dedim ama doğrusu bu bende azlimden daha büyük ve bu sefer
sürekli bir üzüntü hâsıl etti. Çünkü biz aldığımız maaşla günügününe
yaşayan bir aile idik. O yaşıma kadar bir tarafta biriktirebildiğim
bir kuruşum olmamıştı. Maaşımı da alınca ilk işim borç ve
taksitlerimi ödemek ve dağıtılması gereken yerlere dağıtmaktı. Nisan
başında da öyle yapmıştım. Velhâsıl kısacası, iadesi gereken parayı
borç-harc 10 günde denkleştirinceye kadar epeyi sıkıntı çektik ve o
ay, eve ziyârete gelenlere ik-râmda kusur etmemek şartıyla, cebimde
kalan 30.000 TL parayla zor geçindik. Eşim, (rahmetli) kayınvaldem ve
küçük baldızım kilerde ne kalmışsa bir ay onunla idâre etmek
husûsunda hârikulâde bir beceri sergilediler. Hepsine de çok
minnettârım. O günlerde, hayatımda mâişet konusunda her zaman olduğu
gibi, kol kırıldı ama yeninin içinde kaldı. Tıpkı Türkiye Atom
Enerjisi Kurumu Başkanlığı'nda geçen ilk yılım gibi!
Nitekim beni Türkiye Atom Enerjisi Kurumu Başkanı olmağa dâvet
ettiklerinde bu göreve karşı isteksiz olmam karşısında görevi câzib
göstermek için bana DPT Müsteşarı'nınki kadar bir ücret ile iki KİT
Yönetim Kurulu Üyeliği vaad edilmişti. Bu o zamanın parasıyla
yaklaşık 650.000 TL demekti. Ancak TAEK Başkanlık makamına
oturduğumun ertesi günü ayda elime 121.000 TL'dan bir kuruş fazla
para geçmeyeceğini hayretle öğrenecektim. Allah ve Muhammed aşkına
kabûl ettiğim bu görevi, bana verilmiş olan sözde durulmamış olmasına
ve eşimin de bu durum karşısındaki infialine rağmen, gene sürdürmeyi
de bir haysiyet meselesi yaptımdı.
Ankara'da ayda 121.000 TL ücretle geçinmem mümkün değildi. Hem
gelenim gidenim ve hem de işgal ettiğim makam dolayısıyla ekstra
masraflarım çoktu. Bu durum karşısında Üsküdar'daki oturma odası
takımımı 50.000 TL ya, yemek odası takımımı 200.000 TL ya ve fotoğraf
malzemelerimin bir kısmını da 600.000 TL ya satarak elde ettiğim
toplam 850.000 TL yi maaşıma katmak sûretiyle 1986 yılına zar zor
erişebildikti.
Gazeteciler, Gene Gazeteciler!
8 Nisan Çarşamba sabahı saat 07.35'de telefonum çaldı.
Karşımda selefimden tevârüs ve kendisine de altı ay zor tahammül
etmiş olduğum, sonunda Başbakanlık'dan gelen "GİZLİ" kayıtlı bir
evrâkı yetkisi olmadığı hâlde açarak yetkisi olmayan bir başka birine
gizlice iletirken suçüstü yakaladığımda işten uzaklaştırmak zorunda
kaldığım, sabık Özel Kalem Müdîrem vardı. Fevkalâde neşeli ve şûh bir
edâ ve kahkaha ile, ve kendisine pek yakışan bir zerâfetle (!), bana:
"Radyasyon tekmesini yemek nasıl oluyormuş? Şimdi anladın mı?" diye
sormaktaydı. "Fesubhânallah" diyerek telefonu kapadım. 5 dakika sonra
bu hâtûnun bir hâtûn arkadaşı telefonda yüksek seciyelerini (!) aynı
şekilde yansıtan bir edâ ile aynı mealde bir takım şeyler söyledi.
Ben bu olanlara gayrı ihtiyarî tebessüm ederken eşim maalesef çok
üzülüyordu. Bir saat sonra dostlarım telefon ederek bütün gazetelerin
azlimden çeşitli yorumlarla bahsetmekte oldukları haberini verdiler.
Saat 11.00 den i'tibâren evim gazetecilerin istilâsına uğradı.
Bu, 4 gün boyunca bu minvâl üzerine devam edecekti. Gazetecilerin
kimisi nâzik ve zarîf ya da hiç değilse bir misâfirlikte
bulunduklarının bilincinde olan kimselerdi. Kimisi de düpedüz kaba,
görgüsüz ve küstahtı; azlimi kendi gazetelerinin başarısı sanan ve
bundan gurur duyduklarını hissettirmek isteyen zavallı ve prematüre
tiplerdi. O birkaç gün boyunca, gazeteciler beni soru yağmuruna
tutmaktan usanmadılar; fakat âdetleri vechile benim verdiğim
cevaplardan ancak pek az bir kısmı gazetelere yansıtıldı. Aradan
bunca sene geçtikten sonra, bu konuşmaların bugün için bile ilgi
çekebilecek gibi olanlarından bazılarının hâlâ hâfızamda kalmış
olduğunu görüyorum. Bunlardan edeple sorulmuş sorulara ve cıvıkça
sorulmuş sorulara verdiğim cevaplara örnek teşkil eden iki mülâkatı
olabildiğince sâdık bir biçimde buraya aktarmaya çalışacağım:
- Hocam; görevden alınmanıza üzüldük. Sizi acaba niçin görevden
aldılar?
- Önce bir hatânızı düzeltmeme müsaade edin. Ben görevden
alınmadım, azledildim. Görevimden niçin azledilmiş olduğumu ise bana
bildirmediler.
- Nasıl olur, Efendim? Herhâlde bir fikriniz vardır. Hiç merak
da etmiyorsunuz?
- Hayır merak etmiyorum.
- Allah, Allah! Görevden niçin alındığınız sizi ilgilendirmiyor mu?
- Hayır beni hiç ilgilendirmiyor. Beni ilgilendiren tek şey
26,5 ay sürmüş olan fevkalâde çileli bir görevden sonra görevim
esnâsındaki icraatımın vicânımda bir leke, bir gölge bırakıp
bırakmadığıdır. Hamdolsun ki vicdânımın berrâk ve pırıl pırıl
olduğunu müşâhede etmekte ve bunun için de Allah'a hamd ve şükürler
etmekteyim.
- Pekiyi Hocam; Başbakanlığın sizi görevden alma kararına
karşı Danıştay'da bir iptal dâvası açacak mısınız?
- Bak evlâdım! Beni bu makama atayan Başbakan sonunda şu ya da
bu sebepten ötürü benimle artık çalışmak istememiştir. Devlete
inanan, vakur ve haysiyetini koruyan bir insan Hükûmet'in başındaki
adama rağmen zorla o makamda kalmak için kendini küçük düşürüp de
Danıştay'da ya da her neresi ise bir dâva ikame etmez. Bizim
ailemizden aldığımız Devlet terbiyesi bunu gerektirir. Benim anne
tarafından atalarım 400 sene, baba tarafından atalarım da 170 sene1
Devlet-i Âl-i Osman'a hizmet etmişlerdir. Bir çoğunun başına benim
başıma gelenler gelmiştir. Hiçbiri de edebinden, vekarından ve
haysiyetinden asla vaz geçmemiş; ve asla zıpzıpını kaybetmiş mahalle
çocukları gibi şamata çıkarmamıştır. Benim aldığım terbiyede Devlet
göreve gel dediği zaman gelinir; git dediği zaman da gidilir.
- Pekiyi sayın Başbakan size herhangi başka bir görev de teklif
etmedi mi?
- Hayır etmedi.
Benim bu tutumuma fena hâlde kızan Ali Sirmen, bu beyânatımın
bir kısmının bir gazetede çıkmasından üç gün sonra, Cumhuriyet
gazetesindeki köşesinde benim hakkımda "kapıkulu uşağı" olduğum
iddiasıyla çok uzun bir yazı yazacaktı. :
Şimdi de cıvıkça sorulan sorulara bir misâl takdîm ediyorum:
- Yâhu Hoca; şu radyasyon işinde seni o kadar sıkıştırdık.
Hakkında onca şey yazdık. Gıkın çıkmadı; hepsini yuttun. İnsan bir
tekzib gönderir, bir şeyler yapar. Sende hiç izzet-i nefis yok muydu
yâhû?
- Bak evlâdım. Radyasyon meselesinde kimse beni sıkıştırmadı
ve zâten de sıkıştıramazdı. Biri kere bunu kafandan sil! Ben bu
konuda kendi ilmimin, vicdânımın ve tecrübemin bana dikte ettiği
yolda bir kere vicdanî huzur ve kanaat-i kâmile ile karar verdikten
sonra hiç kimseye aldırmadan, yolumdan da asla sapmadan dümdüz
yürüdüm. Seçtiğim stratejiyi sizlerle tartışmam ise tamâmen abes
olurdu. Çünkü sizler bu işin câhillerisiniz. Daha da fenâsı câhil
olduğunuzu idrâk edemeyecek kadar da şeddeli câhilsiniz. Bir ilim
adamının câhillere i'tibâr etmesi beklenemez. Sizler benim size
anlattığım en basit olayları dahi doğru dürüst aktaramıyacak kadar
câhilsiniz, o kadar ki ne söyledimse hep tersini yazdınız. Sizinle
anlaşmak mümkün değil.
Buna göre de sizler doğru olduğunu vehmettiğinizi, ben de doğru
bildiğimi yaptım; ve ne yazık ki sizlerle benim aramda bir asgarî
müşterek bulmak mümkün olmadı, ve zâten mümkün de değildi; zirâ böyle
bir durum eşyânın tabîatına aykırı idi. İzzet-i nefis meselesine
gelince evlâdım, Devlet'e inanarak Devlet hizmetine soyunanda nefis
yoktur! Böyle bir kimse işine nefsini karıştırmamalı ve her işini
ferâgatle, objektiflikle ve fîsebîlillah yapmalıdır. Nefis olmayınca
da bunun hiç izzeti olur mu?
- Hoca ne biçim konuşuyorsun? Ne dediğin anlaşılmıyor ki senin?
-Hay babana rahmet evlâdım! Allah fazlını, füyûzatını
arttırsın! Söylediklerimi ne güzel de ikrâr ve de tasdîk ediyorsun.
-???"
9 Nisan günü gazeteciler sayın Başbakana, Türkiye Büyük Millet
Meclisinden çıkarken, benim görevden niçin alındığımı sormuşlar. O da
benim radyasyon meselesinden dolayı görevimden alınmış olmadığımı,
her bilim adamının ise iyi bir idâreci olmasının beklenemiyeceğini
söylemiş. Ertesi gün bu haber gazetelerde yayınlandığında geceleyin
İstanbul'dan bir dostum aradı ve: "Senelerdir iyi idareci nasıl
olmalıdır diye düşünür dururdum. Sayın Başbakan'ın bugünkü
gazetelerde senin hakkındaki beyânatını okuyunca mefhûm-i
muhâlifinden iyi idârecinin robatlaştırılabilmiş adam demek olduğunu
nihâyet idrâk ettim" dedi.
Aynı gün yerime vekâleten atanmış olan Gazî Üniversitesi
öğretim üyelerinden Doç.Dr. Atillâ Özmen lojmanımda bana bir nezâket
ziyâretinde bulundu. Lâf arasında hem TAEK'i ve hem de Gazî
Üniversitesi'ndeki öğretim üyeliği görevini yürütmenin çok zor
olduğunu, zirâ üniversitede şu anda 60 Lisansüstü ve 30 da Doktora
tezi yürütmekte olduğunu beyân etti. Bendeniz bütün ömrümde yalnızca
15 Doktora tezi ve 7-8 kadar da Lisansüstü tezi yönetmiş olmak
hasebiyle Atillâ Özmen'in bu olağanüstü ve herhâlde fevkalâde
kaliteli prodüksiyonu karşısında kendimden utan-dımdı.
Basında, benim tesbit edebildiğim kadarıyla günlük 4 gazetede,
tarafımı tutan ve azlimi kınayan yazılar da çıktı. Bu yazılar eşimin
bu hâdiseden dolayı duymakta olduğu ızdırâba biraz olsun merhem
olmuştu.
23 Nisan'da TAEK'deki yakın mesâî arkadaşlarım benim şerefime
bir akşam yemeği verdiler. Yemek çok kalabalıktı. Yemekten önce
Araştırma Geliştirme Plânlama ve Koordinasyon Dairesi Başkanı Erol
Barutçugil çok güzel bir konuşma yaptı. Bu konuşma eşime ve bana çok
büyük bir mutluluk verdi. Sanırım Türkiye Atom Enerjisi Kurumu'ndaki
hizmetlerime, çektiğim çilelere ve maiyetimle olan ilişkilerime Erol
Barutçugil'den daha yakın bir tanık olmamıştı; işte bu sebepten ötürü
de konuşmasında bunların hepsini âdil ve coşkulu bir biçimde dile
getirebilmişti. Bana bir de çok zarif gümüş bir kutu takdîm ettiler.
Ben de buna, TAEK'deki Başkanlığım döneminde birlikte çalıştığım tüm
elamanların izhâr ettikleri fazîlet ve muhabbetten ne kadar
mütehassis olmuş olduğumu dile getiren bir konuşmayla cevap verdim ve
konuşmamın sonunu şöyle bağladım:
"Muhterem Dostlarım!
Bundan 1953 sene evvel Hazret-i İsâ da bir Son Akşam Yemeği yemişti.
Görüyorum ki ben Hazret-i İsâ'dan çok daha bahtiyâr bir insanım. Onun
sofrasında 12 havârî vardı. Bunlardan Yuda yemekden hemen sonra
Hazret-i İsâ'yı Ferisîler'e 30 paraya sattı. Azîz Petrus ertesi sabah
Hazret-i İsâ'yı üç kere red ve inkâr etti. Ama ben bu yemekte 86 kişi
olduğumuzu ve Türkiyenin Çernobil Çilesini ferâgatla çekmiş olan
bizlerin arasında Yuda'nın ve Petrus'un barınamıyacağını biliyorum.
Aramızda yavaş yavaş ama sağlam bir şekilde teessüs etmiş olan
karşılıklı muhabbet ve takdîr, TAEK'de sizlerle paylaştığım 26,5
aylık çile döneminde bana büyük destek olmuş ve azmimi, şevkimi
kamçılamıştır. Allah bu dostlarımdan râzî olsun!"
Bu toplantının ayrıntılarının gazetelere yansımasından iki
hafta kadar sonra adıma ÇNAEM'e gönderilmiş olan bir mektup
arkadaşlar tarafından bana ulaştırıldı. Mektup, karşılaşmamız bir
türlü nasîb olmamış olan o esrârengiz Feyzullah G. Diner beyden
geliyordu:
VE MÂ SALABÛHU, VELÂKİN ŞUBBİHE LEHÜM (Onlar O'nu salbetmediler ama O
onlara öyle göründü) (Nisâ Sûresi, 157. âyet)
İsâ-meşrep bir adam, serinkanlı ve mağrûr "Via Dolorosa"yı tırmandı
sâkin, vakur.
Misyonunun şuuru nûrlandırmış vechini, Merhametle setreder düşmanının
cehlini.
Set çekmişti cesurca, her türlü taassuba, İlmi ta'zîz etmişti,
siyâseti de hebâ.
Münâfıklar seline uzatır himmet eli, Nifâktan pek çekinen, mihenk
taşı bu veli.
Ancak Ferisîlerden kim bu taşa baş vurdu, Kıymetini anlayıp hırs ve
kinden kudurdu.
Uyûba ve zünûba, zâten bir kurban gerek; Doyar ancak kurbanla avâm
denen engerek.
Dedikodu ve yalan sarmıştı her yanını,
Yuda'nın bûsesi de emiyordu kanını.
Binbir nifâk çıkartıp "Katli vâcib!" dediler; Başhahamı kandırıp
çarmıha gerdirdiler.
Azlimden Sonra
Azlimden sonra Mayıs başında yapılan ilk Atom Enerjisi
Komisyonu toplantısında bazı üyeler bana "Türkiye'nin nükleer
teknolojiye ilk adımların atılması, Atom Enerjisi Kurumu'nun çağdaş
imkânlarla yeniden organize edilmesi, devlet müesseseleriyle ve
üniversitelerle verimli bir işbirliğinin sağlanması, dış ülkelerle
bilgi alışverişinin gerçekleştirilmesi ve yurt dışına nükleer
teknoloji transferinin sağlanması hususlarındaki hizmetlerim
dolayısıyla" Türkiye Atom Enerjisi Kurumu'nun Üstün Hizmet
Madalyası'nın verilmesini teklif etmişler. Oylama sonucu teklifin
benimsenmiş olduğunu Türkiye gazetesinin 04.05.1987 târihli
nüshasından öğrendim. Daha sonra Atom Enerjisi Komisyonu'nun
üyelerinden bazıları da bunu şifâhen bana te'yid ettiler. Ama ne bu
karar bana bildirildi ve ne de madalya verildi!
11 Mayıs günü TÜBİTAK Genel Sekreteri'nin Prof.Dr. Sümer
Şahin'in ısrarı üzerine, fakat hiçbir idârî görev verilmemesi
şartıyla, kendisinin danışmanı olmayı kabûl ettim. 14 Ekim 1987'ye
kadar beş ay süren bu görevimin çilesi de ayrı bir kitabı
doldurabilir. Genel Sekreterin TÜBİTAK Bilim Kurulu kararı olmadan
Gazi Üniversitesi asistanlarından Hüseyin Sarı'yı TÜBİTAK Marmara
Bilimsel ve Endüstriyel Araştırma Merkezi'ne re'sen müdür tâyin
etmesinin kanûnsuz olduğunu, danışmanı olarak, kendisine hatırlatmam
üzerine burada da işime son verildi ve ben de "Doğru söyleyeni dokuz
köyden kovarlar" darb-ı meselinin isâbetliliğini bir kere daha
nefsimde yaşamış oldum2.
Bu arada 2 Haziran günü Başbakanlık Personel Genel Müdürü
telefonla arayarak sayın Başbakan'ın beni bir danışman kadrosuna
atamış olduğunu ve göreve başlamamı bildirdi. Azlimden iki ay sonra
sayın Başbakan'ın azledilmiş bir kimseye bu kadroyu hangi düşünceyle
verdiğini bilmiyorum. Personel Genel Müdürüne teşekkür ettim ve sayın
Başbakan'a bununla ilgili bir mektup yazacağımı söyledim. Mektubum
aynen şöyle idi:
Ankara, 8 Haziran 1987
"Sayın Turgut ÖZAL Başbakan
Muhterem Efendim,
020.6.1987 Salı günü Başbakanlık Personel Genel Müdürü Yener
Bey telefonla arayarak Zât-ı âlînizin bendenizi, Ramazan Bayramı
öncesi, Başbakanlık'da bir müşavir kadrosuna atamış olduğunuzu
bildirdi.
TAEK Başkanlığından azlimden sonra lûtfettiğiniz bu hüsn-ü
teveccühden duymakta olduğum memnuniyeti ifâde etmeme müsaadelerinizi
istirhâm ederim.
Ailemden almış olduğum Devlet terbiyesi, Devlet'e ve Devlet
erkânına küsü-lemeyeceği şuurunu seciyeme nakşetmiştir; ve bu,
şimdiye kadar işgal etmek şerefine eriştiğim pekçok yüksek idârî
görevde bendenize büyük bir huzur bahşetmiş olan bir vasfım olmuştur.
Ancak, 11.05.1987'denberi sözleşmeyle TÜBİTAK sayın Genel
Sekreterinin müşâviri görevini ifâ etmekte olduğumu bilgilerinize arz
eder; Zât-ı âlînizin gerçekten de ihtiyâc duyduğu konularda (bilâ
ücret ve hiçbir maddî ya da mânevî beklenti içinde olmaksızın)
ilmimin, terbiyemin, fehâmet ve temyizimin, iz'an ve irfânımın
gerektirdiği şekilde objektifliğe ve gizliliğe kesinlikle riâyet
ederek her zaman ve her yerde Zât-ı âlînize ve Devlet'e danışmanlık
yapmamın bendeniz için ahlâkî bir vecîbe olduğuna îtimâd
buyurulmasını istirhâm, ve bilvesiyle hörmet ve muhabbetlerimi arz ve
te 'yid ederim, Efendim."
Azlimden bir süre sonra XX de nihâyet murâdına ermiş, düşlediği
ama bana icbâr edemediği makama kavuşmuştu. Ben bir sayın Devlet
Bakanının 11 Aralık 1986'da Viyana Büyükelçiliğimizde söz etmiş
olduğu TAEK'deki 400 komünistten (!) kaçının nihayet işine son
verileceğini merakla ve senelerce bekledim (!) Hayrettir! Daha önce
sözü geçmiş olan ve TAEK'deki komünistleri(!) atmadığım için bana
kızan eski Müsteşar'ın samimî arkadaşları olan yeni TAEK Başkanı da,
XX de kimsenin işine son vermediler. Buna karşılık herbiri birer
fazîlet timsâli olan: Araştırma Geliştirme Plânlama ye Koordinasyon
Dairesi Başkanı Erol Barutçugil, Radyasyon Sağlığı ve Güvenliği
Dairesi Başkanı Özer Özerden ve Mâlî Daire Başkanı Suat Ço-pur'u
görevlerinden alıp inaktif danışmanlıklara getirdiler. Türkiye 'nin
Çernobil Çilesi'nin azlimden önceki bölümünde fevkalâde bir görev
bilinciyle, dirâyetle, ferâgat-ı nefsle hizmet etmiş olan Radyasyon
Sağlığı ve Güvenliği Dairesinin 36 kişilik kadrosu da dağıtılarak
Daire 5-6 kişiye indirildi. Bu tasarrufun herhalde bir hikmeti(!)
vardı ama ben bu kadar derin hikmetleri anlayabilecek kadar geniş bir
fehâmete mâlik olmadığımdan Radyasyon Sağlığı ve Güvenliği Dairesinin
neden dumûra uğratılıp iş göremez hâle getirilmesinin hikmetini hâlâ
da anlayabilmiş değilim.
Bu arada Viyana Büyükelçiliğimiz nezdinde Uluslararası Atom
Enerjisi Ajansı ile münâsebetlerimizin iyileştirilmesinde kanaatimce
çok başarılı olmuş olan Doğan Öner de geri çekilerek kızağa alındı.
Yerine bir başka Bakanın bir hısmı gönderildi. Gönderilen de kıymetli
birisi idi ama bu kadar başarılı olmuş olan Doğan Öner'in görev
süresinin bitmesi hiç değilse nezâket ve zerâfet icâbı
beklenebilirdi.
Ayrıca Türk mühendislerinin gerçek bir başarısı olan ÇNAEM
Nükleer Yakıt Pilot Tesisinin sorumlu proje yöneticisi olan Nükleer
Yakıt Bölümü Başkanı da bugörevden alınarak terfien(!) tamâmen idârî
bir göreve getirildi. Böylece bu proje de gayet zarîf (!) bir biçimde
dumûra uğratılmış ve fiilen atâlete terkedilmiş oldu. Hâlbuki
yaptığımız plâna göre 1989 başında ilk "yüzde yüz Türk" bir nükleer
yakıt demeti test edilmek üzere Kanada'ya gönderilmiş olacaktı.
Herhâlde bu tasarruf da bizim gibi fânilerin anlaması mümkün olmayan
derin hikmetlere (!) dayanmaktaydı3.
Bir başka tasarruf da bütün Türkiye halkının Çernobil kazâsı
sonunda vücûduna almış olduğu radyasyonun mikdârını teker teker
ölçebilecek olan tüm vücûd sayıcılarının çürümeğe terk edilmesi oldu.
Ama VI. Bölüm'de bunun hikmetini izah etmeğe çalıştımdı.
Hikmetini benim gibi pekçok fâninin anlayamadığı bir başka
tasarruf da TAEK Başkanlığı'nın, benim dönemimde imhâ edilmek üzere
kilit altına alınmış olan, 58.078 ton radyasyonlu çayın imhâsını ve
dolayısıyla "Radyasyonlu Türk Çayı" imajını tam 4 sene daha başarıyla
(!) ülkenin gündeminde diri tutması idi. "Türkiye'nin Çernobil
Çilesinin son perdesi olan bu önemli konuya XII. Bölüm'de temâs
edeceğim.
TAEK'in Çernobil Raporunun Yankıları
Bu arada 1988 Nisanında TAEK, Çernobil Kazâsının Türkiye
üzerindeki etkilerini özetleyen Türkiye'de Çernobil Sonrası Radyasyon
ve Radyoaktivite Ölçümleri başlıklı resmî raporunu yayınladı. Bu
raporda Çernobil kazâsının kişi başına fazladan yüklemiş olduğu
radyasyon dozu da takdîm edilmekte ve bunun hesabı için uygulanan
hesap yöntemine temel teşkil etmek üzere 100.000 kişilik bir kritik
popülâsyon'un esas alınmış olduğu ifâde edilmekteydi.
Bu seçimin ne anlama geldiğini bilmeyen ama bildiğini vehmeden
bazı gazeteciler: "Türkiye Atom Enerjisi Kurumu 100 bin vatandaşın
yüksek radyasyon aldığını açıkladı", "TAEK raporunda 100 bin
yurttaşımızın ülke ortalamasının üstünde radyasyona mâruz kaldığı
belirtiliyor" şeklinde gene bir şamata koparmağa kalkıştılar.
Radyasyon dozu değerlendirilmeleri genellike hep karamsar bir
marjla yapılır. Bu bakımdan da usûlüne göre hesaplanan radyasyon
dozları hep üst sınırları gösterir. Bir bölgede Çernobil kazâsının
etkileri gibi radyasyon etkilerine mâruz kalmış kimselerin aldıkları
dozun hesabı için önce kritik popülâsyon denilen ve içinde
bebeklerin, çocukların, yetişkinlerin ve ihtiyarların bölgedeki
dağılımını da yansıtacak oranlarda bulunduğu farazî bir topluluk baz
olarak alınır. Sonra bu kritik popülâsyonun o bölgenin ve yaşlarının
gerektirdiği gıdâ alışkanlıkları ve gıdâ rejimleri göz önünde
tutularak gıdâlardan maksimum ne kadar radyasyon dozu almış
olabilecekleri hesaplanır. Buna teneffüs ve temâs yoluyla aldıkları
doz da eklenir. Bu kritik popülâsyonun bu türlü hesaplanmış olan
maksimal radyasyon dozundan hareketle de o bölgede ve daha sonra da
tüm ülkede kişi başına düşen ortalama dozlar hesaplanır.
Milliyet gazetesinin 03.07.1988 de çıkan pazar ilâvesi de
"Radyasyon Yalanı Ne Olacak?" başlıklı kapağı ile birlikte 7
sayfasını bu yanlış anlama üzerine kurduğu senaryoya, hukukçuların
beyânatına ve ankete ayırmıştı. Burada bazı hukuk otoriteleri benim:
• "Kesinlikle radyasyon yoktur" dediğimi iddia etmekte, ve buna
dayanarak
• TAEK'in "hizmet kusuru" işlediği,
• Benim yalan beyânda bulunmuş olduğum, ve dolayısıyla
• Cezaî sorumluluğum olduğu,
• Görevimi savsaklama ve taksirle müessir fiil suçları işlemiş
olduğum,
• Vatandaşı radyasyon tehlikesine karşı uyarmadığım için kasten ağır
kusurlu olduğum,
• Kişilerin teker teker aleyhime ceza ve tazminat dâvaları ikame
edebilecekleri
hakkında kapı gibi hüküm ve fetvâlar vermekteydiler.
Bu dezinformasyonun etkisini arttırmak için gazete, bir babanın
radyasyon kurbanı olduğunu iddia ettiği tavşan dudaklı ve eksik
parmaklı çocuğunun da renkli resmini basıyor ve sonra da 107 kişi
arasında yapılmış fevkalâde bilimsel (!) bir anketin sonucunu
açıklıyordu. Bu ankette yöneltilen "Çernobil kazâsından sonra
yetkililer, Türkiye 'nin radyasyondan etkilenmediğini, özellikle
çayın rahatlıkla içileceğini söylemişlerdi. Aradan iki yıl geçtikten
sonra, yöneticiler, çayları aşırı derecede radyasyonlu olduğu
gerekçesiyle imhâ yoluna giderken, 100 bin yurttaşımızın da radyasyon
tehlikesi içinde bulunduğunu açıkladılar. Sizce radyasyon tehlikesi
olmadığını söyleyen 1986 dönemi yöneticileri cezâlandırılmalı mı,
cezâlandırılmamalı mı?" sorusunun kaç çeşit dezinformasyon hiylesi
içerdiği insaf sâhiplerinin gözünden kaçmayacaktır.
Yazarlar: "Soruyu yönelttiğimiz 107 okurumuzdan 92'si yâni
yüzde 92'si yöneticilerin cezalandırılması gerektiğini
düşünüyorlardı" derken bu sonucun % 92 değil de yalnızca % 85,98
ettiğini hesaplayamıyacak kadar da câhil olduklarını segilediklerinin
farkında bile değildiler!
* * *
II. BÖLÜM ÇAYLARIN İMHASI MESELESİ
30.00 Bq/kg'lık Çay Piyasada Nasıl Dolaşır?
Galiba 1987 sonu ya da 1988 başlarıydı. Gazeteler bir ihbârı
değerlendiren Türkiye Atom Enerjisi Kurumu'nun, Lipton'un piyasaya
sürdüğü kuru çaylarda yüksek radyasyon bulunduğunu tesbit ettiğini ve
30 ton çaya da el koyarak bunları Sarayköy/Ankara'da muhâfaza altına
almış olduğunu haber verdiler. Bu haber ilgimi çekmişti, ilgili
arkadaşlara telefon ettim. Söz konusu şirketin satın alıp işlediği
çaylarda bir ihbâr üzerine bu düzeyde bir radyasyonun tesbit edilmiş
olduğunu bildirdiler. Müsâdere edilen çaylar Sarayköy'de TAEK'e ait
bir arâzideki bir serada sözde muhâfaza altına alınmıştı. Bu sera
Nasreddin Hoca'nın türbesi misâliydi. Ve her önüne gelen de buradan
rahatlıkla çay alıp götürebiliyordu. Filvâki 30.000 Bq/kg'lık bir
çayı içmede hiçbir mahzur yoktu ama eğer amaç bu çayı muhâfaza altına
almak ise bunun görüntüsünün çok ciddî olması gerekiyordu.
Ancak bu konuda beni rahatsız eden bu değildi. Benim TAEK
Başkanlığım zamanında aldığım önlemlerle 12.500 /kg'dan daha yüksek
düzeyde radyasyon içeren bütün çaylar Çay-Kur'un kilitli depolarında
muhâfaza altına alınmıştı. Bu duruma göre piyasada, normal şartlarda,
30.000 Bq/kg'lık çayın bulunmaması gerekirdi. O hâlde bu çaylar
nereden çıkmıştı? Sonra bir de, TAEK'i arayarak, söz konusu şirketin
elinde radyasyonlu çay bulunduğuna dair ihbârda bulunanlar vardı.
Bunlar bu çayın radyasyonlu olduğunu nereden biliyorlardı? Bu mesele
bizim idrâkimizin ötesinde pek çok mide bulandırıcı parametre ihtivâ
etmekteydi. Ancak benim zamanımda Basın'ımızın Şerlok Holmes'liğe pek
özenmiş olan bir kısmının bu konunun üzerine hiç gitmemesi de bir
tuhaftı. Ve Basın, gördüğüm kadarıyla, bu olayı bilinçle küllendirdi.
Acaba niye ve kimin hatırı için küllendirdi?!
Fısıltı gazetesi ise, bunun, o sıralarda İngiltere'den
külliyetli mikdârda başka bir marka çay ithâl edip marketlerde
pazarlayan büyük bir gazetenin patronunun işi olduğunu, bu
operasyonda TAEK ile de teşrik-i mesâî etmekte olduğunu yaymaktaydı.
Fakat bu olay TAEK bünyesinde radyasyonlu çayların imhâsı
problemini tekrar gündeme getirdi ki bir süre sonra, halefim olan
TAEK Başkan vekilinin gazetelerde çayların imhâ şekline ilişkin
geliştirdiği modeller hakkındaki beyânatları peşpeşine yayınlanmağa
başladı.
Radyasyonlu Çaylar Gene Gündemde
Bu beyânatların biribirleriyle çelişik ve ciddiyetten uzak
muhtevâlarına bakıldığında insanın ilk aklına gelen: Basın'ımızın
TAEK Başkanlığım süresince bana uyguladığı dezinformasyonun aynısını
halefime de uygulamakta olduğu idi. Ancak iki olay bu beyânatların,
tıpkı yayınlandıktan gibi, halefim tarafından verilmiş olduğunu
te'yid etti.
Önce TAEK'de bu işle ilgili bazı arkadaşlarla yapığım telefon
konuşmalarında bu arkadaşlar gazetelerdeki beyânatların gerçekten de
halefimin düşüncelerini yansıttığını te'yid ettiler. Öte yandan bu
beyânatların yalnızca Basın'ın bilinen belirli kesimi tarafından
değil de tüm Basın tarafından aynı şekilde verilmiş olması da bir
dezinformasyon ihtimâlini ortadan kaldırıyordu. Zirâ benim
beyânatlarımı Basın'ın yalnızca belirli bir kesimi dezinformasyona
tâbî tutuyor, öteki kesimi ise, verdiği zaman, olduğu gibi veriyordu.
Sonra benim için bütün dezinformasyon: "Sen Türkiye'de radyasyon
yoktur dedin. Hâlbuki varmış. Sen yalancısın" kabîlinden tek bir hâle
indirgenebiliyordu. Oysa çayın imhâ şekli hakkında verilen çelişkili
beyânatların hepsi de aynı gün bütün Basın'da yayınlanmaktaydı. Bu,
Basın'ın tümünün dezinformasyon mekanizmasına başvurmuş olması
ihtimâlini bertaraf etmekteydi.
Tabiî bu kadar gayrı ciddî, çelişkili ve bilimsel temelden
yoksun beyânatlar-daki hikmeti anlıyamıyordum(!), ama sorumlu bir
mevkide bulunmuş ve işin en ince ayrıntılarını bilen bir kimse olarak
hâlâ soumluluk taşıdığım idrâkiyle de endîşe ediyordum, hem de çok
endîşe ediyordum.
Radyasyon câhillerin ve amatörlerin at oynatacakları,
heveslerini tatmîn edecekleri, eksantrik fikir cimnastiği
yapacakları, vardıkları saçmasapan sonuçları da, marazî
hayalhânelerinin kendilerine telkin ettiği zırvaları da realite gibi
kabûl edip de uygulamaya koyacakları türden bir meydan değildir.
En ufak bir hatâda insanların sağlıklarını tehlikeye sokmak
işten bile değildir. Endîşemi arttıran önemli bir ayrıntı da bu
çelişkili beyânların temelinde TAEK'in radyasyon konusundaki uzman
kadrosuyla yapılmış hiçbir müşâverenin bulunmadığı husûsunda Kurum
içinden bana çeşitli kanallardan ulaşan bilgilerdi. Zâten Radyasyon
Sağlığı ve Güvenliği Dairesi dağıtılmıştı. Yeni idareciler ise
müşâvereye pek önem veren kimseler gibi gözükmüyorlardı. Çayların
imhâ şekli konusunda benim 5 kişilik uzman bir grupla işin teorik
tarafını tam bir ay boyunca irdelememin ve Çekmece Nükleer Araştırma
ve Eğitim Merkezi'nde de özellikle "yakarak imhâ" konusunda yaptırmış
olduğum deneylerin sonuçları tümüyle bir kenara atılmış
görünmekteydi.
Bunun üzerine, bir dostumun tavsiyesiyle ANAP Milletvekili
sayın Hâzım Kutay'ı Ankara'da ziyâret ederek kendisine peşpeşe iki
yarım gün endîşelerimi şifâ-hen ifâde ettim. Hâzım bey bana,
kendisine anlattıklarımı bir de, kısaca, yazıyla bildirmemi istedi.
Bunun üzerine kendisine aşağıdaki mektubu gönderdim:
Üsküdar, 10 Mayıs 1988
Sayın Hâzım Kutay
ANAP Ankara Milletvekili
T.B.M.M. Plân ve Bütçe Komisyonu Üyesi
Ankara
Muhterem Efendim,
13 ve 14 Nisan 1988 de zât-ı âlînize ""Radyasyonlu Çay'"ın
devamlı sûrette ve ısrarla Türkiye'nin gündeminde tutulmak istendiği
husûsundaki endîşelerimi şi-fâhen ve arîz amîk dikkatinize arz
etmiştim. Arzunuz üzerine durumu, bir kere de, muhtasar bir şekilde
yazılı olarak takdîm ediyorum.
RADYASYONLU FINDIK, TÜTÜN VE ÇAYLARIMIZ
Çernobil kazâsından sonra gerek fındık, gerek tütün ve gerekse
çay rekoltesinde bir mikdâr radyoaktivite birikmiş; ama bunların
aktivitesi Uluslararası Radyolojik Korunma Komisyonu'nun tesbit ve
vaz etmiş olduğu, ilmî esaslara dayanan, sağlık açısından endîşe
verici aktivite düzeylerine yaklaşmamıştı bile!
Çeşitli ülkeler ise gerek (yeşiller, sosyalistler v.b. gibi)
bazı baskı gruplarını tatmîn etmek, gerekse durumdan ekonomik açıdan
faydalanmak üzere (veyâ daha başka siyasî-iktisadî sebepler
sâikasıyla) söz konusu komisyonun da ve kendi millî kurumlarının
uzmanlarının da tavsiyelerine uymamışlar ve ithâlât rejimlerinde gıdâ
maddeleri için gülünç derecede düşük radyasyon normları
uygulamışlardı.
AT ülkeleri, üye olmayan ülkelerden yaptıkları ithâlâtta
hiçbir fark gözetmeksizin ete de, muza da, fındığa da, çaya da,
karabibere de, kekiğe de 600 Bq/kg lık bir sınır uygularken kendi
üyelerinin biribirlerinden yaptıkları ithâlâta bu sınırın iki katını
uygulamışlardı.
Bu tedbîrlerin yalnızca fiyat kırmağa, pazar korumağa ve AT
ülkelerindeki yaygaracı bazı küçük grupları tatmîn etmeğe mâtuf
olduğu hemen ortaya çıkmıştı. Bütün Dünyâ'nın ve özellikle de Avrupa
çikolata sanâyiinin Türk fındığına büyük ihtiyâcı dolayısıyla, 1986
ürünü fındığımızın (AT normlarına uymayan radyasyonlusu dâhil) tamamı
ise rekor düzeyde bir döviz girdisi karşılığında satılmıştır.
Aynı durum Türk tütünü için de vârid olmuştur. Bazı aracılar
ellerindeki tütünü öncelikle ihrâc edebilmek için rakiplerinin
tütününü radyasyonlu, kendilerinin-kinin ise radyasyonsuz olduğunu
yabancı ithâlâtçılara telgraf ve telekslerle jurnal etmekte iken,
imâl ettikleri sigaraların ithâl ettikleri türk tütününden dolayı
rad-yasyonlu(!) diye adının çıkmasını istemeyen firmalar bu aracıları
ve bazı gazete idâ-rehânelerini sükûta icbâr ettiklerinden neticede
bütün radyasyonlu(!) tütünlerimiz de mesele çıkmadan ihrâc
edilmiştir.
Türkiye 1986 başındanberi her sene gitgide artacak önemli bir
çay ihrâc potansiyeline erişmiş bulunmaktaydı. Ama Avrupa, ve
özellikle AT'deki çay piyasası, bunu hint çayı ile dolduran
kartellerin elinde bulunmaktaydı; ve Türk çayının Avrupa pazarına
girmesi de bu kartellerin hiç mi hiç işine gelmiyordu. Zâten bundan
ötürüdür ki kişi başına günde rahatlıkla 250 - 300 gram tüketilebilen
ete de, rahatlıkla günde 1-2 kilo yenebilen muza da ve ancak 5-10
gram demlenen çaya da aynı normu yâni 600 Bq/kg lık maksimal aktivite
sınırını vaz etmiş bulunuyorlardı.
AT uzmanlar grubu AT'nin 02.07.1987 günlü Resmî Gazetesinde
çay için bu limiti 12.500 Bq/kg a yükselttiyse de AT Bakanlar
Konseyinde İngiltere'nin şiddetli itirazı karşısında bu limit gene
600 Bq/kga düşürüldü ; ve el'an da bu böyledir.
Çernobil kazâsının etkilerinin ilânihâye sürüp gitmeyeceğini
pek iyi bilen ilgili AT üyeleri Türk çayının Avrupa pazarına
girmesine kesinlikle mâni olabilmek üzere, radyasyonlu çay
bahânesinden sonra, şimdi de hint çayının ihtivâ ettiği minerallerin,
ve özellikle de bakırın, düşük düzeylerini AT için kısıtlayıcı norm
olarak tescil ettirmek gayreti içindedirler.
HALKA İNTİKÂL ETTİRİLMEYEN RADYASYONLU ÇAYLAR
Sağlık Fiziğindeki temel strateji halkın olabildiğince mâkul
ve mümkün bir şekilde gerçekleştirilecek kadar az radyasyona mâruz
kalmasıdır. Buna ALARA (As Low As Reasonable Achievable) prensibi
denir.
Bu noktadan hareket eden Türkiye Atom Enerjisi Kurumu Çay-Kur
ile iş birliği yaparak 1986 ürünü kuru çayın az radyasyonlu kısmını
1985 den kalan bir mikdâr radyasyonsuz kuru çay ile harmanlayarak
halka intikâl eden kuru çayın kilosunda 12.500 Bq den fazla aktivite
bulunmamasını temin etmiştir. Böylelikle, elde edilen sıvı çayın
deminin litresinde 370 Bqden çok daha düşük bir aktivite bulunması
sağlanmış oluyordu ki bu değer AT'de ithâlât rejiminde sıvı gıdâ
maddeleri için hâmile kadınlar ve bir yaşından küçük bebekler göz
önünde tutularak vaz edilmiş olan radyasyon normu idi.
Bu 12.500 Bq/kg lık kuru çay aktivitesi yavaş yavaş aşağıya
çekilerek 3.000 Bq/kg'a kadar düşürüldü. Ölçüm ve tahmînler 1987
ürünü kuru çayın çok düşük bir aktivite düzeyi olacağına işâret
etmekteydi, Öyle ki bu çayı harmanlamağa gerek kalmadan halka intikal
ettirmek yeterli olacaktı. Ancak bu durum muvâcehesinde Türkiye Atom
Enerjisi Kurumu'nun tesbitine göre 44 depodaki 12.500 Bq/kg'ın
üstünde bir aktiviteye sahip toplam 57.776 ton kuru çay ne olacaktı?
ALARA prensibi uyarınca artık çok az radyasyonlu 1987 ürünü
çayın yanında bu çayların halka intikali doğru olmazdı. Ayrıca,
birkaç bin ton radyoaktif çayın bulunduğu depolarda çalışan işçilerin
bu büyük radyoaktif kaynaklardan etkilenmemesi mümkün değildi. Bu
sağlık sebepleri dolayısıyla, 30.12.1986 da, bu çayların gömülerek
imhâ edilmesini Türkiye Radyasyon Güvenliği Komitesi Başkanı ve
zamanın Sanâyi ve Ticâret Bakanı Sayın Câhit Aral'a arz ettim,
Bu çayları imhâ etmenin çeşitli yolları vardır. Ancak, imhâ
şeklinin polemiklere bahâne teşkil etmemesi ve halkda yeni endîşeler
uyandırmaması için:
• Çevreyi en az kirleten cinsden olması,
• Sür'atle ve en kısa zamanda gerçekleştirilebilmesi, ve
• En düşük masrafa yol açması
gerekmekteydi.
Çekmece Nükleer Araştırma ve Eğitim Merkezinde yapılan çay
yakma deneyleri ise bu çayların bu yoldan imhâsının mezkûr şartların
hiçbirisini tahkîk etmediğini göstermişti. Onun için uzun hesaplar ve
müzâkerelerden sonra çayları gömerek yok etmenin en uygun çözüm
olduğunda ittifâk edildiydi.
HÜKÛMET KARARI
Hükûmet, TAEK'in kullanma izni vermediği 57.776 ton çayın
gömülerek imhâ edilmesine dair 30.12.1986'da Sayın Aral'a arîzamdan
bir sene yirmi gün sonra, Resmî Gazetenin 19.01.1988 gün ve 19699
sayılı nüshasında münteşir 88/12495 sayılı kararıyla: "Çay
işletmeleri Genel Müdürlüğünün stoklarında bulunan ve TAEK'nca
kullanımına izin verilmeyen 1986 ürünü 44.773 ton çayın anılan
Kurumca yok edilmesini" kararlaştırmıştır.
Bu kararname görüldüğü gibi bu çayların yok edilmesini derpiş
etmekte ve yok etme sorumluluğunu TAEK'e bırakmaktadır.
PROBLEMLER
Yok edilmesi gereken çaylar TAEK'in Aralık 1986 daki tesbitine
göre 44 depoda 57.776 tondur. Kararname 47.773 ton demektedir! Bunlar
TAEK Başkan Vekili Atillâ Özmen'e göre 42 depoda 44.000 tondur
(Milliyet 08.01.1988). 23.1.1988 târih-li Günaydın'a göre: "Toprağa
gömülecek çay 57.000 tona yükseldi". Gene Özmen'e göre bunlar 45.000
tondur (Cumhuriyet 24.01.1988, Cumhuriyet 06.02.1988; Günaydın,
Tercüman ve Milliyet 16.02.1988). Özmen'e göre 19.04.1988'de bunlar
55. 000 tondur (Cumhuriyet) . ACABA YOK EDİLECEK ÇAYLAR GERÇEKTEN DE
KAÇ TONDUR?
BU ÇAYLAR NASIL YOK EDİLECEK?
• TAEK Başkan Yardımcısı Gürcan Yülek'e göre gömmek için
Karadeniz'deki bakır mâdeni yatakları araştırılıyor (Günaydın
23.1.1988).
• Özmen: "Gömme yerini hâlâ araştırıyoruz. Artık kesin çözüm
safhasına gelindi" (Cumhuriyet 24.1.1988).
• "Özmen 45 bin ton radyasyonlu çayın gübre olarak kullanılmasını
önerdi. Tarım Orman Köyişleri Bakanlığı Doç. Özmen"in çayların orman
alanlarında gübre olarak kullanılması önerisini reddetti" (Cumhuriyet
06.02 .1988). (N. B. Gübre olarak kullanma hem yok etme değildir; hem
de beslediği bitkilere radyoaktiviteyi intikal ettirir!).
• Özmen:" 45 bin ton radyasyonlu çayı birkaç yere taksim ederek imhâ
edeceğiz" (Milliyet, Tercüman, Günaydın 16.02.1988).
• "Atom Enerjisi Kurumundan radyasyonlu çaya 3 çözüm: YAKALIM,
GÖMELİM, SERPELİM... Özmen ... çayların imhâsı için üç ayrı çalışma
yaptıklarını belirtirken bunları: gömülme, usûlüne uygun yakılma ya
da gübre olarak ormana serpilme şeklinde açıkladı" (Milliyet
13.04.1988).
EĞER GÖMÜLÜRLERSE, ÇAYLAR NEREYE GÖMÜLECEK?
• Özmen: "Artvin'deki terkedilmiş köylere ve bakır mâdenine
gömeceğiz" (Cumhuriyet 24.01.1988).
• Özmen: "Çayları gömmek için şimdilik Rize ve Artvin'deki bazı
yöreler üzerinde durduğunu anlattı" (Günaydın 25.01.1988).
• "Mezar aranan yerler yalnız Rize ve Artvin çevresi değil; Doç. Dr.
Özmen Tuz Gölü çevresine yakın yerlerde tuz tabakalarının yoğun
olduğu, kullanılmayan ve yerleşimden uzak bir yerin de
seçilebileceğini belirtiyor" (Hürriyet 25.01.1988).
• "44 bin ton kuru çay Rize'nin Kaçkar Dağı eteklerindeki Bovit
Yaylasına,... Artvin Murgul bakır yatakları çevresine,... Trabzon'un
Hacımehmet köyü yakınlarındaki çimento fabrikası malzeme ocağına
gömülmesi karar altına alındı" (Güneş 04.02,1988).
• "Radyasyonlu çayları Toroslarda tesis edeceğimiz nükleer çöp
deposuna gömeceğiz" (Özmen'in TRT 'deki beyânatlarından biri).
• Özmen: "Radyasyonlu çayları Kahramanmaraşa ve Ankara'ya gömmeyi
düşünüyoruz" (Cumhuriyet Nisan 1988) .
S O N U Ç
Bütün bu çelişkili beyânlardan:
• TAEK'in şimdiki Başkanı'nın kesin olarak kaç ton çayı yok edeceğini
bilmediği,
• Kararnâmenin neşrinden 4 ay sonra bile çayları yok etme şekli
hakkında kesin bir kanaat sâhibi olmadığı, hâlâ tereddüd ve kuşku
içinde bulunduğu, ve
• Yer konusunda ise hiçbir seçim yapamamış olduğu; ileri sürülen
pekçok yerin ise hiçbir mâliyet ve fizibilite etüdü yapılmaksızın
enfüsî ve karakuşî sâiklerle önerildiği
ortaya çıkmaktadır.
BÜTÜN BUNLARIN SONUCUNDA: 1) ÇAYLARIN YOK EDİLMESİ KONUSUNDA
HÜKÛMET KARARNAMESİNDEN BU YANA ARPA BOYU MESÂFE KATEDİLMEMİŞ; AMA 2)
"RADYASYONLU TÜRK ÇAYI" LÂFI VE İMAJI SÜREKLİ OLARAK TÜRKİYE'NİN
GÜNDEMİNDE KALMIŞ OLMAKTADIR. (ACABA BU DURUM KİMLERİN İŞİNE
YARAMAKTADIR?)
Ayrıca Haziran 1988 başından i'tibâren Çay-Kur 1988 ürünü çayı
depolayacak depo sıkıntısı çekecektir; zirâ bütün depoları, yok
edilecek 1986 çayı ile 1987 den kalan çay doldurmaktadır.
Bu durum muvâcehesinde, TAEK teşkilâtında ve kurulduğundan bu
yana: bursiyeri (1957-1958), araştırıcı (1962-1965), İlmî İstişâre
Heyeti Üyesi (19671969), Atom Enerjisi Komisyonu Üyesi (1969-1972,
1983-1987), Çekmece Nükleer Araştırma ve Eğitim Merkezi Müdürü (1969-
1973) ve son olarak da TAEK Başkanı (1985-1987) olarak hizmet etmiş,
meselelerin teferruatına hasbelkader vâkıf ve de pekçok çilesini
çekmiş bir kimse olarak aşağıdaki husûsları öneri olarak dikkatinize
arz etmekde en azından mânevî bir mecbûriyet duyduğuma îtimâd
buyurulmasını is-tirhâm ederim:
Söz konusu çaylar behemehâl gömülerek imhâ edilmelidir. En ucuz,
en az problemli, çevreyi en az kirleten çözüm budur.
Çaylar Rize ve/veyâ Artvin'de gömülerek imhâ edilmelidir. Bunun
için bakır mâdenlerinin terk edilmiş ocakları en ideal yerdir. Taşıma
mesafesi azamî 200-250 km olmalıdır. Daha uzak mesafeye yapılacak
sevkiyâtın, mâliyeti ve kazâ riskini arttırması yanında büyük bir
ekonomik potansiyel teşkil eden bu radyasyonlu çayları taşıyan
kamyonların bâzılarının menzil-i maksûduna gidecek yerde korsan çay
firmalarına yönelmeleri ihtimâli de gözden ırak tutulmamalıdır. Açık
mâden ocaklarına erişmek mâliyeti olağanüstü arttıran bir faktör
olarak tecellî ediyorsa hiç korkmadan cesâretle daha yakındaki düz
bir alana gömmek en iyisidir. Bu yerin seçimi sorumluluğu ne DSİ'ye
ve ne de MTA 'ya bırakılmalıdır. Zirâ bu müesseselerde nükleer çöp
uzmanı bulunmadığından, işin sonunda maddî ve mânevî sorumluluğun
kendi üstlerinde kalmaması için etüt sonuçlarında hem karamsar ve hem
de olumsuz mütâlealar vererek işi yokuşa sürmeleri kuvvetle
muhtemeldir? (Nitekim geçmişte TAEK-MTA ilişkilerinde buna benzer
olumsuz davranışlar çok olmuştur).
Gömme işi sür'atle ihâle edilip sür'atle itmâm edilmelidir.
Bu süre zarfında TAEK yetkililerinin beyânattan kaçınmaları isâbetli
olacaktır.
Terk edilmiş ocaklar gömme için kullanılmaz da düz araziden
yararlanmak gerekirse Hükûmet tarafından maddî yardımlarla (yâni
sanki bir nevi tazmînat veyâ telâfi şeklinde) ilgili belediyelerin
gönülleri mutlaka alınmalı ve, siyâsî eğilimleri ne olursa olsun,
maddî ve mânevî teşrîk-i mesâileri temin edilmelidir.
Hörmetlerimle arz ederim, Efendim.
Prof.Dr. Ahmed Yüksel Özemre
Bu girişimimden maalesef hiçbir sonuç alamayınca, ve 16 Ağustos
1988'de TV ve ertesi gün de gazeteler TAEK Başkan Vekilinin
radyasyonlu denilen çayların bazı fabrikalarda yakılmaya başlamış
olduğu haberini verince, daha fazla dayanamadım ve zamanın
Başbakanlık Müsteşarı Ahmet Selçuk'a şu mektubu yazdım:
Üsküdar, 22 Ağustos 1988
Sayın Ahmet Selçuk Başbakanlık Müsteşarı
Başbakanlık/ANKARA ÖZET:
1) TAEK Başkanlığım sırasında yaptığımız incelemeler sonucu 58.078
ton radyasyonlu çayın optimal imhâ tarzının gömerek imhâ olduğu
tebellür etmiş; ve bu husus 30.12.1986 da, makamında, sayın Câhit
Aral'a tahrîren ve şifâhen arîz amîk arz edilmişti.
1) Çevreye en çok zarar veren, yüksek mâliyetli, çok zaman alan,
Hükûmeti de töhmet ve vebâl altında bırakacak imhâ şeklinin de
yakarak imhâ olacağı anlaşılmıştı.
2) TAEK Başkan Vekilinin söz konusu çayları yakarak yok etmeğe
kalkışması Hükûmetin başına gaileler açacaktır.
Muhterem Müsteşarım ve azîz Kardeşim,
1. TAEK Başkan Vekili Atillâ Özmen'in halka intikal
ettirmediğimiz 58.078 ton radyasyonlu çayı yakmak sûretiyle imhâ
etmeğe başlamış olmasını TV'den ve gazetelerden haşyet ve dehşet ile
izledim.
2. Türkiye'nin ilk atom mühendisi (1958, Fransa) ve TAEK'de de
: 1) araştırıcı, 2) İlmî İstişâre Heyeti üyesi, 3) üç ayrı dönem Atom
Enerjisi Komisyonu üyesi, 4) Çekmece Nükleer Araştırma ve Eğitim
Merkezi Müdürü, ve en son da 5) Kurum Başkanı olarak cem'an 11
seneden fazla görev yapmış; nükleer konularda yüzlerce öğrenci ve
mühendis yetiştirmiş; bu konularda ders kitapları yazmış,
araştırmalar yapmış, master ve doktora tezleri idâre etmiş, bu
konulara hasbelkader herkesden daha fazla vâkıf olmanın çilelerini
çekmiş ve çekmekte olan bir kimse olarak duymakta olduğum mes'uliyet
hissinin dürtüsüyle bu konuda bazı bilgileri öncelikle zât-ı âlînize
arz hususunda kendimi mecbur hissetmemi bağışlayacağınızı ümid
ederim.
3. TAEK Başkanı iken 12.500 Bq/kg dan daha yüksek aktiviteye
sâhip 58.078 ton çay benim takdîrim ve emrimle halka intikal
ettirilmemiş ve depolarda muhâfaza altına alınmıştır.
4. Bu çayların ne türlü imhâ edileceği 15 Kasım ilâ 15 Aralık
1986 arasında bendenizi ve TAEK Radyasyon Sağlığı ve Güvenliği
Dairesindeki, başta Daire Başkanı Özer Özerden olanak üzere,
uzmanları tüm bir ay meşgûl etmiştir. İmhâ şeklinin şu kıstaslara
uyması da ilmî, iktisadî, içtimaî ve siyasî açılardan zarurî
görülmüştür:
a) Çayların imhâ şekli çevreye zarar vermemelidir (İlmî veyâ Sıhhî
Kıstas)
b) İmhânın mâliyeti olabildiğince düşük olmalıdır (İktisadî Kıstas).
c) İmhâ ameliyesi, radyasyonlu çay imajı ve lâfzı uzun süre vitrinde
ve gündemde kalmayacak şekilde sür'atle ikmâl edilecek türden
olmalıdır (İçtimaî Kıstas)
ç) Çayların imhâ şekli Hükûmet'i töhmet altında bırakmayacak,
yıpranmasına vesîle teşkil etmeyecek ve en az dedikodu ve amme efkârı
çalkantısına sebep olacak türden olmalıdır (Siyasî Kıstas).
5. Bir aylık incelemenin, ÇNAEM'de gerçekleştirilen
deneylerin, ve nihâyet
değerlendirmelerin sonunda söz konusu çayların en uygun (optimal)
imhâ şeklinin
bunları gömerek yok etme olduğunda tam bir ilmî kanaat-i kâmile
teessüs etmiş ve
bu durum zamanın Türkiye Radyasyon Güvenliği Komitesi Başkanı Sanâyi
ve Ticâret Bakanı sayın Câhit Aral'a, 30.12.1986 günü makamında, TAEK
Radyasyon Sağlığı ve Güvenliği Dairesi Başkanı Özer Özerden ile
birlikte tarafımdan tahrîren ve şi-fâhen arîz amîk arz edilmişti.
6. Hükûmet Resmî Gazetenin 19.01.1988 gün ve 19699 sayılı
nüshasında yayınlanan
88/12495 sayılı kararnâmesiyle: "...TAEK'nca kullanımına
izin verilmeyen
1986 ürünü 44.773 (!) ton çayın yok edilmesine..."; ve bundan 141 (!)
gün sonra
8.6.1988 gün ve 19836 sayılı nüshasında yayınlanan 88/12958 sayılı 2.
bir
karanâmesiyle de : "...TAEK'nca kullanımına izin verilmeyen 1986
ürünü 13.297 ton
çayın imhâ edilmesine... " karar vermiştir.
Hükûmetin 1. kararnâmesinin neşrinden 8 gün sonra 27.01.1988 de
TAEK Başkan Vekili'nin başkanlığında TAEK Başkanı Teknik Yardımcısı
ile Millî Güvenlik Kurulu Sekreterliği, Başbakanlık Hazine ve Dış
Ticaret Müsteşarlığı, Başbakanlık Çevre Genel Müdürlüğü, İçişleri
Bakanlığı, Sağlık ve Sosyal Yardım Bakanlığı, Tarım Orman Köy İşleri
Bakanlığı, Türkiye Kömür İşletmeleri, Karadeniz Bakır İşletmeleri,
Çay-Kur, Maden Tetkik Arama Enstitüsü ve Etibank'dan temsilcilerin
iştirâ-kiyle yapılan bir ad hoc komite toplantısında mezkûr çayların
gömülerek imhâ edilmesinde ittifâk hâsıl olmuş olduğu ve bunu tevsik
eden bir zabtın da Başbakanlığa arz olunduğu bilinmektedir.
7. Ancak, bu rapordan hemen sonra Atillâ Özmen'in gazetelere
vermiş olduğu
beyânatlar, her nedense, bu raporu ve kendi imzâsını da külliyen
nakzetmektedir:
• "Özmen 45 bin ton radyasyonlu çayın gübre olarak kullanılmasını
önerdi. Tarım Orman Köy İşleri Bakanlığı Doç. Özmen'in çayların orman
alanlarında gübre olarak kullanılması önerisini reddetti (Cumhuriyet
06.02.1988)" (Önemli not: Gübre olarak kullanmak imhâ etmek olmadığı
gibi beslediği bitkilere de radyoaktiviteyi intikal ettirmek gibi
büyük bir mahzûru vardır!)
• "Özmen: 45 bin ton radyasyonlu çayı birkaç yere taksim ederek imhâ
edeceğiz (Milliyet, Günaydın 16.02.1938)"
• "Atom Enerjisi kurumundan radyasyonlu çaya 3 çözüm: YAKALIM,
GÖMELİM, SERPELİM... Özmen... çayların imhâsı için üç ayrı çalışma
yaptıklarını belirtirken bunları: gömülme, usûlüne uygun yakma ya da
gübre olarak ormana serpme şeklinde açıkladı (Milliyet 13.04.1988)"
• "Özmen: Radyasyonlu çayları Kahramanmaraş'a ve Ankara'ya görmeyi
düşünüyoruz (Cumhuriyet Nisan 1988)
• TAEK Başkanı Özmen: "Radyasyonlu çayı yakma ve gömme tepki alıyor.
En iyisi bunları paketleyip halka bedava dağıtalım. Kimse içmeyeceği
için çöp sorunu kendiliğinden hallolur" dedi. Özmen çayın Keban'a
dökülmesini de düşünüyor (Güneş 16.5.1988)
• GÜNÜN YAZISI - OLAY - Oktay Ekşi: "Artık bir karar verin lütfen....
• Radyasyonlu kirlenmiş bir maddeyi ortadan kaldırmanın yolunu en iyi
bilecek insan henüz kendi kafasında bile kesin bir çözüme
ulaşamadığına göre, ortada bir gecikme varsa, bunun sorumlusu
herhalde başkaları olmamalıdır" (Hürriyet 11.07.1988)
• "TAEK Başkanı Doç.Dr. Atillâ Özmen, radyasyonlu çayların bazı
fabrikalarda yakıldığını doğruladı (Türkiye 17.08.1988)"
• "Dört günde 40 ton radyasyonlu çay yakıldı (Günaydın 21.08.1988)"
8. Ben bu çelişkili beyânat ve eylemlerin ne türlü bir mantığı
ya da taktiği sergilemek gayretinde olduğu hususunu da, bu
selâbetsizlik ve ciddiyetsizliğin Ba-sın'da ve bazı diğer mahfellerde
niçin müsâmaha ve hattâ sempati ile karşılandığı hu-sûsunda da
şimdilik bir açıklamada bulunmak istemiyorum.
Ancak, halka intikal ettirmediğimiz radyasyonlu çayların imhâ
şekillerinin fizibilite etütlerini yaparken, Kasım-Aralık 1986 da
ÇNAEM'de yaptırttığım çay yakma deneylerinde: 1) çayın çok zor yanan
bir nesne olduğu, 2) yanma sırasında eğer tutucu özel filtreler
kullanılmıyorsa çayın aktivitesinin % 30-35'inin havaya ve çevreye
yayıldığı, 3) % 60 kadar bir kül bıraktığı ve bu külün özgül
radyoaktifliğinin kuru çayınkinden daha fazla olduğu, 4) bu
radyoaktif küllerin (en azından, gömerek) yeniden imhâsının
gerektiği, 5) yakma yoluyla imhânın mâliyetinin fevkalâde yüksek
olacağı, ve 6) imhâ işleminin itmâmının fevkalâde uzun bir zamana
ihtiyâç gösterdiği anlaşılmıştı.
A. Şimdi gazetelerden öğrendiğimize göre 5 ayrı fabrikanın
fırınlarında 4
günde 40 ton çay yakılmıştır. Biz hîn-i hâcette bunun 4 günde 100 ton
yâni günde 25
tona kadar yükseltilebileceğini farz etsek bile yaklaşık 60.000 ton
çayın yanması
2.400 gün yâni (tâtilleri de hesaba katarak) yaklaşık on sene sürer.
Bu zaman zarfında
radyasyonlu Türk Çayı imajı sürekli gündemde ve vitrinde kalır.
Avrupa'da
"Türk Çayı" denilince bu, doğal olarak, "radyasyon" kelimesini de o
anda tedaî ettirir.
Bu da, yalnızca, Türkiye'deki radyasyonlu çay şamatasını
bililtizam koparttırmış
olan ve Avrupa'daki çay piyasasının % 85 ini elinde tutan
İngiltere'nin işine yarar.
B. Bu fırınlarda yakılacak olan radyasyonlu çayın (özel
filtre kullanılmazsa)
en az 18.000 tonu zerrecikler hâlinde çevreye yayılırken içindeki 720
milyar
bekörellik muazzam aktivite de çevredeki insanların akciğer kanseri
insidansını olağanüstü
arttırır. (Bilmem, bu vebâlin altına kimler isteyerek girer?)
C. Bacalara özel filtre takılması (ithâli, gerekli yapısal
tadilât v.s.) hem çok zaman alır, dolayısıyla yanma zamanını uzatır;
ve hem de milyarlarca ekstra masrafa bâliğ olur. Filtre takılmazsa
35.000 ton, filtre takılırsa 45-50 bin ton radyoaktif kül kalır ki
bunlar da, ayrı bir masrafla, gömülmek zorundadır. (Bir yılda 60.000
ton çayın tümünü bir defada gömmek varken yaklaşık 10 senede 35 veya
50 bin ton çay külü gömmenin acaba ilmî, iktisadî, içtimaî ve
özellikle de siyasî avantajları nelerdir? Bu avantajlar kimlerin
işine yarar?)
Ç. Günde 200 ton radyoaktif çay yakacak özel filtreli özel bir
fırın inşâ edilirse bununla çaylar bir yılda imhâ edilebilir; ancak,
gene de 50.000 ton radyoaktif külün imhâsı meselesi vârid olacağı
gibi böyle bir özel amaçlı fırın Dünyâ'da ilk olacağı için özel
dizayn gerektirecek, çok pahalı olacak ve birkaç seneden önce de
hizmete sokulamıyacaktır.
9. Muhterem Müsteşarım ve azîz Kardeşim,
Yukarıdaki paragrafta mezkûr A-Ç husûsları 4 . paragraftaki
kıstasların hiç ama hiçbirisini tatmîn ve tahkik etmemektedir. En
cüz'î iz'an sâhibi bir kimse dahi bu çayların yakılarak imhâsının
kat'iyyen Hükûmet'in lehine tecellî etmeyeceğini kolayca fehm ve
idrâk edebilir.
Hükûmet, özellikle yanma dolayısıyla çevreye yayılan
radyasyonun tevlîd edeceği akciğer ve solunum yolları kanserlerindeki
artışın mes'uliyetinin ve vebâlinin altında bırakılmamalı; ve bu
fiilin şerîki ve tasvibcisi derekesine düşürülmemelidir. Böyle bir
durumda Basın'ın ve ilim adamlarının ağır, altından kalkınmaz ve
Hükûmeti sarsacak ama bu sefer maalesef haklı olacak olan
suçlamalarını tahayyül dahi etmek istemiyorum.
Hasbelkader TAEK Başkanlığım sırasında bütün bu hususlar ilmî
ciddiyetle, soğukkanlılıkla incelenmiş; gerekli kararlar dirâyetle,
selâbetle ve sür'atle alınmış; sorumluluklar, kanûnî yetkiler
çerçevesi içinde, Hükûmet'e yüklenilmeden icrâ edilmiş; polemiklere
ise kat'iyyen girilmemiştir. Azlimden sonra dahi Hükûmet'e en ufak
bir söz getirilmemeğe özen gösterilmiş ve kimse kimseye şikâyet
edilmemiştir.
Bu yazımın da lûtfen bu açıdan değerlendirilmesini önemle
istirhâm ederim. Radyasyonlu çayların yakılmasının azîm mahzurlarını
ve bunun sizi ve Hükûmet'i nasıl bir vebâl altında bırakacağını bu
kadar dramatik bir şekilde bilmemiş ve çayların yakılmaya başlandığı
haberi karşısında gerçek bir haşyet ve dehşet duymamış olsaydım sizi
hiç ama hiç rahatsız etmezdim.
Radyasyonlu çayların yakılmasının vahâmetini makam atlamış
olmamak için şimdilik zât-ı âlînizin dikkat ve fehâmetine arz
etmekle, sâdece, bu hususda hasbelkader sâhip bulunduğum ilim ve
tecrübenin bana el'an yüklemekte olduğu mânevî mes'uliyetin gereğini
yerine getirmiş bulunuyorum, o kadar!
Sa'yinizin meşkûr olması niyâzıyla hörmet ve muhabbetlerimi
te'yid ve arz ederim muhterem Müsteşarım ve azîz Kardeşim.
Prof.Dr. Ahmed Yüksel ÖZEMRE
Sayın Başbakanlık Müsteşarı bu mektubun muhtevâsına en ufak
bir tepki göstermedi. Bir müddet sonra TAEK Başkanlığının ÇNAEM'de
büyük bir çukur kazarak Çay-Kur'un Büyükdere'deki paketleme
fabrikasında bulunan 5.000 ton radyasyonlu çayı buraya gömmeye
başlattığı duyuldu. Bunun üzerine Küçükçekmece Belediye Başkanı buna
karşı çıktı. Mesele SHP ile ANAP arasında politik sürtünmeye
dönüşecek boyutlara ulaştı. Pekçok çevrecilik-yeşilcilik nutukları
atıldı; epeyi ucuz kahramanlık şovları yapıldı. En nihâyet çayların
ÇNAEM'e gömülmesinden vaz geçildi.
Rize Vâlisine Mektubum
Araya bir süre bir durgunluk dönemi girdikten sonra 21 Mayıs
1989 günü TV'nin akşam haberlerinde TAEK'in radyasyonlu çayları
Rize'deki Çay-Kur fabrikalarının fırınlarında yakacağını bildiren bir
haber yer aldı. Bundan iki gün sonra da bir gazetede yayınlanan Rize
mahrecli bir Anadolu Ajansı haberinde Rize Vâliliği'nin radyasyonlu
çayların katı yakıt fabrikasında hammadde olarak kullanılmak üzere
TAEK'e bir öneride bulunmuş olduğu haberi yayınlandı.
Bunlar beni çok rahatsız etti. Bu konudaki bilgisizliğin
bahşettiği cesâret ve işbitirici(!) olma sarhoşluğu meydanı boş
bularak tırısa kalkmış gidiyordu. TAEK'de maiyetimde çalışmış olan
kıymetli uzman arkadaşlarımla müteaddid telefon konuşması yaptım.
Hepsi de bu şuursuzca, delice gidişin ızdırâbını yaşıyor, TAEK'deki
uzmanlarla hiç istişâre edilmeden re'sen alınmış olan bu çay yakma
kararının muhtemel sonuçlarından ciddî bir biçimde endîşe duyuyor ve
hepsi de bu densizliğin ancak benim tarafımdan durdurulabileceğine
inanıyordu. Benim ise elimde bu şuursuz gidişi hemen durduracak
hiçbir yetkim yoktu. Başbakanlık Müsteşarı'na gönderdiğim mektup hem
cevapsız ve hem de reaksiyonsuz kalmıştı. Binâenaleyh bu kanaldan bir
sonuç alma ihtimâli sıfırdı.
Bunun üzerine Rize Vâlisine bizzat uzun bir mektup yazarak
durumun vahâ-metini dikkat nazarına sunmayı ve Vâli'ye yazdığım
mektubun birer sûretini de bir takdîm yazısıyla Doğu Karadeniz
Bölgesi'ndeki bütün vilâyetlerin vâlileri ile bütün belediye
başkanlarına ve bütün kaymakamlara, ve ayrıca da bütün Hükûmet
erkânına ve tanıdığım Milletvekillerine göndermeğe karar verdim.
Aşağıda Rize vâlisine yazmış olduğum ve toplam 130 kişiye gönderdiğim
bu mektubu takdîm ediyorum:
Üsküdar, 28 Mayıs 1989
Sayın Ömer Büyükkent
Rize Vâlisi
RİZE
KONU:
1. Türkiye Atom Enerjisi Kurumunca (TABK'ce) tefrik edilmiş 58.076
ton radyasyonlu çayın Çay-Kur fabrikalarında yakılması;
2. Rize Vâliliğinin, radyasyonlu çayların katı yakıt fabrikasında
ham madde olarak kullanılması husûsunda TAEK'e önerisi.
ÖZET:
1) TAEK Başkanlığım sırasında yapılan incelemeler ve fizibilite
etütleri sonucu, halka intikalini sakıncalı bulmuş olduğumuz 58.078
ton tefrik edilmiş radyasyonlu çayın en uygun imhâ tarzının bunları
gömerek imhâ olduğu tebellür etmiş; bu husus 30.12.1986 da sayın
Câhit Aral'a hem yazılı ve hem de şifahî olarak arzedilmiş; 27.1.1988
de TAEK Başkan Vekili'nin başkanlığında toplanan, ilgili Bakanlıklar
ve Genel Müdürlüklerden oluşan bir adhoc komitede çayların "gömülerek
imhâ edilmesinde ittifâk hâsıl olmuş" ve bunu tevsik eden kalabalık
imzâlı bir zabıt Başbakanlığa arz edilmiş; TBMM'nde, bir soruşturma
önergesinin 1988 başındaki müzâkereleri esnâsında söz alan Hükûmet
sözcüsü konuşmasında, iki kere, söz konusu çayların imhâsı için
"gömmenin tercih edildiğini" açıkça ifâde ve beyân etmiştir.
Gömerek imhâ, çayların imhâ şeklinin çevreye zarar vermemesini derpiş
eden sıhhî kriter'e; imhânın mâliyetinin olabildiğince düşük olmasını
derpiş eden ekonomik kritere; imhâ ameliyesinin, "radyasyonlu çay"
imaj ve lâfzının uzun süre vitrinde ve gündemde kalmayacak şekilde
hızla ve kısa sürede tamamlanmasını derpiş eden sosyal/psikolojik
kritere; imhâ şeklinin: A) vâ-li/kaymakam gibi mülkî, B) belediye
başkanı gibi idârî erkânı, C) yörenin milletvekillerini, ve D) diğer
ilgili zevât ile Hükûmeti töhmet altında bırakmıyacak cinsten
olmasını derpiş eden siyasî kritere uyan tek imhâ şeklidir.
HAYATÎ EHEMMİYETİ HAİZ BU DÖRT KRİTERİN HİÇBİRİSİNE UYMAYAN İMHÂ
ŞEKLİ İSE BU ÇAYLARI YAKARAK ÎMHÂDIR.
Bu çayların katı yakıt fabrikasında hammadde olarak kullanılması da
hem çevre hem de radyasyon sağlığı açılarından isabetsiz ve ağır
mânevi mes'uliyeti mûcib bir tasarruf olacaktır.
Sayın Vâli, azîz ve muhterem Kardeşim,
I. Birkaç gün önce TV'nin akşam haber bülteninde TAEK'in,
benim TAEK Başkanlığım döneminde tefrik ederek, gömülerek imhâ
edilmesini zamanın Türkiye Radyasyon Güvenliği Komitesi Başkanı ve
Sanâyi ve Ticâret Bakanı sayın Câhit Aral kanalıyla arz etmiş olduğum
58.078 ton radyasyonlu çayı Rize'deki Çay-Kur fabrikalarının
fırınlarında (gazetecilere açık olarak) yakacağını bildiren bir haber
yer
aldı.
Bundan iki gün sonra da Cumhuriyet gazetesinin 23.5.1989 günlü
nüshasında Rize mahreçli bir Anadolu Ajansı haberinde, ezcümle:
"Fırınlarda yakılarak imhâsı planlanan radyasyonlu Çaylar için Rize
Vâliliği de TAEK'e başvurdu. RizeVâliliği, başvurusunda, radyasyonlu
çayların katı yakıt fabrikasında ham madde olarak kullanılmasını
önerdi"
denilmektedir.
II. Türkiye'nin hasbelkader ilk atom mühendisi (Temmuz 1958,
INSTN/ Fransa) ve TAEK'de de: 1) araştırıcı (1962-1965), 2) İlmî
İstişâre Heyeti Üyesi (1966-1969), 3) Çekmece Nükleer Araştırma ve
Eğitim Merkezi Müdürü (19691973), 4) Üç kere Atom Enerjisi Komisyonu
Üyesi (1969-1972, 1983-1984, 19851987), ve en son olarak da 5) TAEK
Başkanı (1985-1987) olarak 12 seneden fazla bir süre görev yapmış;
İTÜ Nükleer Enerji Enstitüsünde (1962-1972) nükleer konularda pekçok
öğrenci ve mühendis yetiştirmiş; bu konularda ders kitapları yazmış,
araştırmalar yapmış ve idâre etmiş, master ve doktora tezleri
yönetmiş; bu konulara ve hasbelkader sâhip olduğu (bir kısmı mahrem)
bilgilere vâkıf olmanın herkesden fazla çilesini çekmiş ve çekmekte
olan, ama Devlet fikrine asla îtimâdı sarsılmamış, ve kendisini
âmirken bile hâdim-ül hüdemâ kabûl eden bir disiplinde yetiştirilmiş
bir kimse olarak bu konularda el'an duymakta olduğum mes'uliyet
hissinin sâikiyle I. paragraftaki mezkûr iki haberle ilgili bazı
bilgileri size arz hususunda gösterdiğim tehâ-lükü bağışlayacağınızı
ümid ederim.
III. Radyasyondan korunma konusu, bütün vüs'atiyle ele
alındığı ve özellikle de uygulamaya yönelik olduğu zaman, (tıpkı
ekonomiye benzer şekilde) kesin ilmî verilere dayanan bir sanattır,
fakat, nasıl ki her İktisat Fakültesi mezûnunun ticârette başarılı
olacağı ya da kat'iyyen iflâs etmeyeceği garantisi yoksa, bir nükleer
fizik profesörünün ya da (velev ki doktorasını dahi vermiş olsun) bir
hastahane fizikçisinin, kendi uzmanlık alanlarında çok başarılı
olsalar bile, radyasyon korunmasının uygulamasında isâbetli bir hüküm
ve temyiz sahibi olabilmeleri de garanti altında değildir.
Bunun sebebi: 1) radyasyondan korunma konusunun tehlike
(emergency) durumlarında ve normal hallerde çok farklı felsefe ve
yaklaşımları olması; ve bunlar temelde mâhiyet bakımından aynı
olsalar bile 2) ICRP (Uluslararası Radyasyondan Korunma Komitesi),
WHO (Dünya Sağlık Teşkilâtı), IAEA (Uluslararası Atom Enerjisi
Ajansı), OECD/NEA (OECD Nükleer Enerji Ajansı), FAO (Dünya Gıdâ ve
Ziraat Teşkilâtı), ILO (Uluslararası Çalışma Teşkilâtı) ve AET
(Avrupa Ekonomik Topluluğu) gibi kuruluşların bu konuda uyguladıkları
farklı normlar bakımından birbirlerinden ayrılmalarında yatar.
Bütün bu kuruluşların bu konudaki felsefelerini, konuya
yaklaşım sâik ve stratejilerini, zamanla tâdil edilen normlarını: 1)
günü gününe izlemek, 2) konunun geçmiş ve güncel literatürüne ve
sorunlarına vâkıf olmak, 3) bütün bunların, özellikle Çernobil kazâsı
sonrasında, hâsıl ettiği kavram kargaşasını çözümleyecek
soğukkanlılığa ve objektifliğe sâhip olmak; ve ayrıca 4) Türkiye
açısından izlenmesi gerekli kriterleri ve stratejiyi en realist ve en
isâbetli bir şekilde tesbit etmek hiç de kolay bir iş değildir. Bunun
içindir ki, bu: 1) bir bilgi birikimi ve objektif veriler üzerine
inşâ edilmiş bir ilim olduğu kadar 2) sağlık, psikoloji, ekonomi ve
politika açısından hassas noktalara temâs eden, 3) uluslararası
mevzuatın günü gününe izlenmesini zorunlu kılan, 4) ama hepsinden çok
temyiz, fehâmet ve dirâyet gerektiren ve dozu çok iyi âyar edilmesi
elzem olan bir san'attir.
Türkiye'de bu san'ate vâkıf, bizzat Çernobil kazâsı sonrasının
iş başında daha da olgunlaştırdığı, bir avuç insan bulunmakta olup
bunların çoğu da TAEK'dedir.
(Ancak üzülerek dikkatinize arz etmek isterim ki TAEK'in
Çernobil kazâsının olgunlaştırdığı otuz küsûr kişilik Radyasyon
Sağlığı ve Güvenliği Dairesi 07.04.1987 den itibâren her ne hikmetse
(!) sistematik bir biçimde dağıtılmış, Daire Başkanı'na işten el
çektirilmiş, Daire 5-6 kişiye ircâ edilmiş ve bu Daire, dirâyetli ve
selâbetli bir yönetim eksikliği içinde, bütün potansiyelini ve
etkinliğini dramatik bir biçimde tamâmiyle yitirmiştir) .
IV. Radyasyondan korunmada aslî müdahale seviyeleri ve
türetilmiş müdâhale seviyeleri kavramları bu konuya âşinâ
olmayanların zihinlerini daima bulandıragelmi ştir.
Çernobil kazâsından sonra çeşitli kuruluş ve ülkeler muhtelif
sebeplerden ötürü bu türetilmiş müdahale seviyelerini sürekli
değiştirmişlerdir. Meselâ Finlandiya, kazâdan önce, WHO'nun
tavsiyesine uyarak ette müsaade edilir radyasyon aktivi-tesini 2000
Bq/kg olarak kabûl ederken kazâ sonrası ren geyiklerinin etinde bu
akti-vitenin artması dolayısıyla müsaade edilir maksimal radyasyon
seviyesini (türetilmiş müdâhale seviyesini) yavaş yavaş 22.000
Bq/kg'a kadar yükseltmek zorunda kalmıştır.
AET ise kendi üyeleri arasındaki ithâlâtta uygulanan müsaade
edilmiş maksimal radyasyon aktivitesini 1.200 Bq/kg ile sınırlamış
iken AET dışı ülkelerden yapılan ithâlâta, gıdâ maddesinin türüne
bakılmaksızın, 600 Bq/kg'lık bir sınır uygulamıştır.
Türkiye de kendi ithâlâtı için 600 Bq/kg lık bir sınır
koymuşsa da, sonradan, ithâl edilen 500 ila 600 Bq/kg'lık etlerin
Arap ülkelerine Türk eti imiş gibi reeksport edildiğini ve arapların
da, kendi ithâlât sınırlarının 10 ila 100 Bq/kg arasında
değişmesinden ötürü, bunları radyasyonlu diye geri çevirmekte
olduklarını farkedince it-hâlâttaki 600 Bq/kg'lık sınırı 280 Bq/kg'a
düşürerek arap ülkelerine Türkiye üzerinden reeksport edilebilecek et
ithâlâtına mâni olmuş ve buna tevessül edenlerin, bu ülkelere, hâlis
Türk eti ihraç etmelerini temin etmiştir.
V. Bütün bu teferruatın ötesinde, radyasyondan korunma
uygulamasının değişmez ahlâkî prensibi "ALARA prensibi"dir (As Low As
Reasonable Achie-vable). Buna göre:
1) Aynı bir gıdâ maddesi farklı radyasyon düzeyleri olan
gruplara ayrılmış-sa, bununla ilgili türetilmiş müdâhale seviyesinin
altında olması şartıyla, bunlardan en düşük radyasyon seviyesine
sâhip olanın tüketimine müsaade edilir; kezâ
2) Aynı gâyeye mâtuf farklı iki radyoaktif prosesden, çevreyi
en az kirleteni (ve eğer mümkünse, hiç kirletmeyeni) uygulamaya
konur.
VI. Sayın Vâli,
Bildiğiniz gibi TAEK Başkanlığım sırasında gerek Rize'de,
gerek Ankara'da ve gerekse İstanbul'da Çay-Kur'un paketleme
fabrikalarında TAEK'in Radyasyon Sağlığı ve Güvenliği Dairesi
elemanları olağanüstü bir ferâgat-ı nefs ve görev anlayışı ile geceli
gündüzlü çalışarak çayların radyasyon düzeylerini tesbit etmiş ve bu
işin sonunda da bunlardan 58.078 ton çayın halka intikali mahzurlu
bulunarak bunlar 45 depoda muhafaza altına alınmıştır.
Bu 58.078 ton tefrik edilmiş çay,
1) 1987 mahsûlü çay piyasaya çıkıncaya kadar ülkenin çay ihtiyâcının
sağlığa kesinlikle zarar vermeyecek düzeyde radyasyon ihtivâ eden
1986 ürünü bir kısım çay ile 1985 ürünü temiz çayın harman
edilmesiyle sağlanmış olması, ve
2) 1987 senesi çay ürününün ise 1986'ya nisbetle çok daha az ve
zararsız seviyede radyasyon ihtivâ edeceğinin anlaşılmış olması
hasebiyle, Radyasyondan Korunma'nın bu ahlakî prensibi, yâni ALARA
prensibi uyarınca halka intikal ettirilmemiştir.
Halka intikal eden çayın 12.500 Bq/kg'ın altında bir
aktivitesi olmasına karşılık tefrik edilen çaylar 89.000 Bq/kg'a
kadar varabilen daha yüksek bir aktiviteye sâhip bulunuyorlardı.
Bu çayların, bir taraftan, bulundukları depolarda hatırı
sayılır birer radyoaktif kaynak teşkil etmeleri dolayısıyla bu
depolara girebilecekler için potansiyel bir tehlike teşkil etmesi;
diğer taraftan, yaklaşık 70 milyar liralık4 bir ticarî değere sâhip
bulunmalarının hâsıl edebileceği, arzu ve tasvib edilemeyecek fakat
maalesef pekâlâ mümkün olabilen bazı durum ve tasarrufların ortaya
çıkabilmesi ihtimâli, ALARA prensibinin de gereği göz önünde
tutulduğunda, beni TAEK Radyasyon Sağlığı ve Güvenliği Dairesi
Başkanı Özer Özerden ile birlikte 30 Aralık 1986 da zamanın Radyasyon
Güvenlik Komitesi Başkanı ve Sanâyi ve Ticârat Bakanı sayın Câhit
Aral'a bu çayların gömülerek imhâ edilmesi gereğini hem 5 sayfalık
bir raporla ve hem de şifahî olarak arîz amîk arz etmeğe
sevketmiştir.
VII. Söz konusu 58.078 ton tefrik edilmiş radyasyonlu çayın ne
türlü imhâ
edilmesi gerektiği ise, 15 Kasım ila 15 Aralık 1986 arasında tam bir
ay süreyle gene
TAEK Radyasyon Sağlığı ve Güvenliği Dairesi Başkanı Özer Özerden ile
çeşitli imhâ
şekillerinin fizibilite etütlerini yapıp arîz amîk tartışmamız
sonucunda ve şu dört
kritere uygunluk açısından tesbit edilmiştir:
1) Çayların imhâ şekli çevreye zarar vermemeli, radyoaktif
kontaminasyona yol açmamalıdır (İlmî/Sıhhî Kriter),
2) İmhâ işleminin ve sonuçlarının mâliyeti olabildiğince düşük
olmalıdır (Ekonomik Kriter),
3) İmhâ işlemi "radyasyonlu Türk çayı" imajını ve lâfzını uzun
süre vitrinde ve gündemde tutmayacak şekilde hızla ve kısa sürede
tamamlanacak türden olmalıdır (Sosyal/Psikolojik Kriter),
4) Çayların imhâ şekli vâli/kaymakam gibi mülkî ve belediye
başkanı gibi i-dârî erkânı, yörenin milletvekillerini, diğer ilgili
zevâtı ve özellikle de Hükûmet'i töhmet altında ve müşkil mevkide
bırakmayacak; bu yüzden yıpranmalarına vesiyle teşkil etmeyecek, en
az amme efkârı çalkantısına sebep olacak türden olmalıdır (Siyasî
Kriter).
İNCELEMELERİMİZ, BÜTÜN ÇAY İMHÂ ŞEKİLLERİ ARASINDA, BU DÖRT
KRİTERE DE UYAN TEK ÇÖZÜMÜM GÖMEREK İMHÂ OLDUĞUNU; BU KRİTERLERDEN
HİÇ BİRİSİNE UYMAYANIN DA YAKARAK İMHÂ OLDUĞUNU ORTAYA KOYMUŞTU.
Bu hususu önemle ve ısrarla dikkatinize arz etmeme
müsaadelerinizi istirhâm ederim!
VIII. Türkiye Büyük Millet Meclisindeki bir soruşturma
önergesinin 1988
başında Meclis'deki müzâkereleri esnâsında söz alan Hükûmet sözcüsü
de konuşmasında,
iki kere, söz konusu çayların imhâsı için gömmenin tercih
edildiğini ve bu işin
teknik yönüyle de TAEK'in görevlendirilmiş olduğunu ifâde ve
beyân etmiştir.
IX. Hükûmet Resmî Gazete'nin, 19.1.1988 gün ve 19699 sayılı
nüshasında yayınlanan 88/12495 sayılı kararnâmesiyle: "...Türkiye
Atom Enerjisi Kurumunca kullanımına izin verilmeyen 1986 ürünü 44.773
ton çayın yok edilmesine..." ve 8.6.1988 gün ve 19836 sayılı
nüshasında yayınlanan 88/12958 sayılı ikinci bir kararnâmesiyle de:
"...Türkiye Atom Enerjisi Kurumunca kullanımına izin verilme-yen 1986
ürünü 13.297 ton çayın imhâ edilmesine..." karar vermiştir.
X. Hükûmetin söz konusu kararnâmelerinden ilkinin neşrinden 8
gün sonra 27.01.1988 de TAEK Başkan Vekili'nin başkanlığında: TAEK
Başkan Vekili Teknik Yardımcısı ile Milli Güvenlik Kurulu
Sekreterliği, Başbakanlık Hazine ve Dış Ticaret Müsteşarlığı,
Başbakanlık Çevre Genel Müdürlüğü, İçişleri Bakanlığı, Sağlık ve
Sosyal Yardım Bakanlığı, Tarım Orman Köy İşleri Bakanlığı, Türkiye
Kömür İşletmeleri, Karadeniz Bakır İşletmeleri, Çay-Kur, Maden Tetkik
Arama Enstitüsü ve Etibank'dan yetkili kılınmış temsilcilerin
iştirâkiyle yapılan bir ad hoc komite toplantısında mezkûr çayların
"gömülerek imhâ edilmesinde ittifâk hâsıl olmuş" ve bunu tevsik eden
imzâlı bir zabıt da Başbakanlık makamına arz edilmiştir.
XI. Ancak bunun hemen akabinde TAEK Başkanlığından bazı
gazetelere verilmiş olan şu beyânatlar birbirlerini nakzetmeleri
bakımından çok ilgi çekicidirler:
• Cumhuriyet'in 6.2.1988 günlü nüshasında yer alan bir beyanatta 45
bin ton radyasyonlu çayın gübre olarak kullanılması yer almakta;
bunu, Tarım Orman Köy İşleri Bakanlığının TAEK'in bu önerisini
reddetmiş olduğu haberi izlemektedir.
• Milliyet, Tercüman ve Günaydın'ın 16.2.1988 günlü nüshalarında 45
bin ton radyasyonlu çayın birkaç yere taksim edilerek imhâ
edileceğine dair bir beyânat bulunmaktadır.
• Milliyet'in 13-4.1988 günlü nüshasında ise: "TAEKden radyasyonlu
çaya 3 çözüm: YAKALIM, GÖMELİM, SERPELİM" başlığı altında, çayların
imhâsı için üç ayrı çalışma yapıldığı; bunların gömülme, usûlüne
uygun yakılma ya da gübre olarak ormana serpme olduğu şeklinde bir
beyânat yer almaktadır.
• "Cumhuriyet'de Nisan 1988 de yayınlanan bir başka beyânatta ise
radyasyonlu çayların Kahramanmaraş'a ve Ankara'ya gömülmesinin
düşünüldüğü ifâde edilmektedir.
• Güneş'in 16.5.1988 günlü nüshasında yer alan bir beyânatta ise :
radyasyonlu çayı yakma ve gömmenin tepki doğurduğu söylenerek en iyi
işin bunların paketlenerek halka bedâva dağıtımı olacağı; bunların
kimse tarafından içilmeyip çöpe atılacağı için de çöp sorununun
böylece kendiliğinden hallolunacağı ifâde edilmekte; bu çayların
Keban baraj gölüne dökülmesinin de düşünüldüğü (ve minel garâib!!!)
ciddî ciddî(!) beyân olunmaktadır.
• Türkiye'nin 17.8.1988 günlü nüshasında TAEK Başkanlığının
radyasyonlu çayların bazı fabrikalarda yakılmış olduğunu doğruladığı
haberi yer almaktadır.
• Günaydın ise, 21.8.1988 târihli nüshasında, 40 ton kadar
radyasyonlu çayın yakılmış olduğu haberini vermektedir.
İlmî esasdan yoksunluğun çelişkili kıldığı ve anlık hevâ-vühevese
göre beyân edilmiş hissi veren bu farklı açıklamaların ilmî ve
idârî ciddiyet ve selâbetten uzaklığı karşısında infialini,
Hürriyet'in 11.07.1988 günlü nüshasında "Günün Yazısı" başlıklı kendi
köşesinde dile getiren Oktay Ekşi: "Artık bir karar verin lûtfen...
Radyasyonla kirlenmiş bir maddeyi ortadan kaldırmanın yolunu en iyi
bilecek insan henüz kendi kafasında bile kesin çözüme ulaşmadığına
göre, ortada bir gecikme varsa, bunun sorumlusu herhâlde başkaları
olmamalıdır" demektedir.
Bu kararsızlıkla, bu selâbetsizlikle ve bu ciddiyetten uzak
çelişkilerle "radyasyonlu Türk çayı" imajı ve lâfzının ısrarla,
sürekli olarak gündemde ve vitrinde tutulmasının ülkeye bir şey
kazândırmadığı, aksine pekçok şey kaybettirdiği muhakkaktır.
XII. 1986 yılı başındanberi senede 40 ila 50 bin ton kadar
çayı ihrâc etme potansiyeline erişen Türkiye'nin bu potansiyeli,
Avrupa'daki çay pazarının % 80 den fazlasını elinde bulunduran
İngiltere'nin işine gelmediği ve bu ülkenin Türkiye'nin, bu pazardan
bir pay kapmaması için her türlü çâreye baş vuracak bir kararlılıkta
olduğu bilinmektedir.
Nitekim İngiltere Avrupa çay pazarını Türkiye'ye kapatabilmek
gâyesiyle AET ülkeleri nezdinde yaptığı girişimlerle kendi
pazarladığı hind çayının özelliklerini AET çay normu olarak kabûl
ettirmek çabasındadır. Türk çayındaki bakır mikdârının hind
çayındakinden 3 misli daha yüksek bulunması hasebiyle, hind çayının
özellikleri eğer AET çay normuna mesned teşkil edecek olursa AET
pazarı Türk çayına ilelebed kapalı kalabilecektir.
XIII. Sayın Vâli,
Gelelim radyasyonlu çayların yakılarak imhâsına. Önce şunu arz
etmeme müsaade ediniz ki çaylardaki radyoaktif sezyum izotoplarının
ağız yoluyla alınmasının sonucu başkadır; bunların bir satıh üzerine
depoze edilmesinin sonucu başkadır. Ağızdan sindirim sistemine geçen
radyoaktif sezyumun yarısı 60 ila 90 günde tabiî itrâh yollarıyla
vücûdu terkeder; ama bir satıh üzerine depoze edilen radyoaktif
sezyum, orada, çevresine radyasyon saça saça (radyoaktif bozunumla)
ancak 30 sene kadar bir zaman süresi sonunda yarıya iner.
Çekmece Nükleer Araştırma ve Eğitim Merkezinde Ekim 1986
başında yapılan çay yakma deneylerinin sonuçları ve diğer literatür
araştırmaları bize şu bulguları temin etmişti:
1) Çay kolay ve sür'atli yanan bir nesne değildir.
2) Çayın yanma yoluyla verdiği kalori (yakmayı câzip
göstermek isteyenlerin
iddia ettikleri gibi kok kömürününkine(!) yakın değil, bilâkis) çok
düşüktür.
3) En iyi ve en sür'atli yanış fuel oil'lü brülörler ile; en
kötü ve yavaş yanış ise çayı kömüre karıştırarak veyâ kömürün üstünde
yakmada vuku bulmaktadır.
4) En iyi yanış hâlinde ve sezyum tutucu fevkalâde pahalı
özel filtreler kullanılırsa 58.078 ton çaydan geriye, teorik olarak,
35 ilâ 40 bin ton kül kalır. Bu külün özgül aktivitesi kuru
çayınkinden çok daha yüksektir, Filtresiz ve kömürle yakma hâlinde
ise geriye, gene teorik olarak, 20 ila 25 bin ton kül kalacaktır;
gerisi bacadan kurum, gaz ve buhar halinde yayılarak çevreyi
radyoaktif kılar (kontamine eder).
XIV. Ankara'dan ve Rize'den gelen haberler, söz konusu çay
yakma işleminde sezyum tutucu özel filtreler kullanmanın
düşünülmediğini göstermektedir. ŞU HÂLDE: BUGÜN İÇİN HAVASINDA
RADYASYON BULUNMAYAN RİZE, TRABZON VE ARTVİN ÇEVRESİ (EN FAZLA RİZE
OLMAK ÜZERE) ÇAYLARIN YAKILMAYA BAŞLAMASIYLA, MUHAKKAK, YOĞUNLUĞU
GİTGİDE ARTAN YENİ BİR RADYOAKTİF KONTAMİNASYONA UĞRAYACAKTIR.
Bu, Radyasyondan Korunma'nın sınırlayıcı ve yönlendirici
ahlâk ilkesi olan ALARA prensibine aykırıdır!
Ortada çevreyi kirletmeyecek, radyoaktif kontaminasyona
uğratmayacak ve her bakımdan uygun başka bir proses, "gömerek imhâ
prosesi" varken çevreyi göz göre göre irâdî bir şekilde kirletip
radyoaktif kılacak bir prosesin uygulanarak Rize halkı ve
civârındakiler üzerinde kanser insidansının istatistiksel bir biçimde
artmasını tevlîd etmek makbûl, isâbetli ve de akılcı bir yol asla
değildir!
Bu takdîrde, fırın bacalarından çevreye yayılacak olan
radyoaktif serpintilerin toprak, bitki, dam, asılı çamaşırlar, su
birikintisi ilh... gibi yüzeyler üzerindeki konsantrasyonunun,
rügârın yönüne göre bazı bölgelerde, Çernobil kazâsından sonra bu
bölgeye yağan radyoaktif serpintilerin hâsıl ettiği konsantrasyondan
çok daha fazla ve çok daha tehlikeli bir şekilde tecellî etmesi
mümkün olacaktır.
XV. Pekiyi, ya çaylar yandıktan sonra geriye kalacak olan ve
özgül aktivitesi çayınkinden daha fazla olan onbinlerce ton
radyoaktif kül ne olacak acaba?
Bunlara çöp muamelesi yapılamaz! Eğer ilmen ve de yasal olarak
bunlara çöp muamelesi yapılabilseydi özgül aktivitesi çok daha düşük
olan radyasyonlu tefrik edilmiş 58.078 ton çaya da çöp muamelesi
yapılması îcab ederdi!
Bu çaylar 89.000 Bq/kg a kadar aktivite içerebilmektedirler;
ve Viyana'da IAEA'dan istihbâr ettiğim üzere, bu kuruluş TAEK'e,
ancak 1000 Bq/kg in altında bir aktivite içeren radyoaktif maddelerin
âdî çöp sayılabileceğine dair bir resmî rapor göndermiş
bulunmaktadır. Nitekim, fabrika yakıtı olarak getirdiği ve 140 ilâ
1152 Bq/kg lık bir aktivite içeren hamûlesi dolayısıyla Saint
Petersberg gemisine karşı takınılan (isâbetli) tavır ortada iken Rize
ve havâlisi insanının çayların yakılmasıyla mâruz kalacağı ve çok
uzun yıllar sürecek olan çok daha yüksek bir radyoaktif
kontaminasyona mâruz bırakmak hangi ilmî vicdâna, hangi idârî
temkine, hangi objektif kıstasa ve hangi ahlâk anlayışına sığar? Bunu
ve bunun vicdânî netâyicini bu tasarrufda bulunmak isteyenlerin ve bu
tasarrufa âlet ya da aracı olmak derekesine düşürülmek istenenlerin
bir kere kendi derûnlarında tefekkür ve fehm etmeleri her-hâlde
hayırlı ve isâbetli olacaktır.
Eninde sonunda, bu yüksek özgül aktivite içeren radyasyonlu
onbinlerce ton çay külünü de (gene ALARA prensibinin gereği olarak)
ortadan kaldırmak gerekecektir. Tekrar yakılamıyacaklarına(!) göre,
bunları ortadan kaldırmanın en mâkul ve de isâbetli yolu bunları
gömmektir. Ama muameleye tâbî tutulması zor olan uçuşan küllerin
gömülmesi, otuzar kiloluk kapalı naylon torbalar içindeki çayları
gömmekden olağanüstü daha netâmeli, çevreyi daha kirletici ve bu işte
istihdâm edilecekler için (uçucu küllerin nefes yoluyla ciğerlere
dolması hasebiyle) akciğer kanseri insidansını olağanüstü arttıran
berbat bir iştir.
Şu işi temiz temiz, çevreyi kirletmeden, Rize ve
havâlisindeki halkda kanser insidansının artmasına müsaade etmeyecek
şekilde, çayları gömerek bitirmek varken, bunları yakarak bu işi
rezil etmek acaba kime ya da kimlere yarayacak? Kimlere haysiyet
kazândıracaktır?
XVI. Kolaylıkla fehmedebileceğiniz gibi, Sayın Vâli, çayların
yakılarak yok edilmesi hem 1) ilmî/sıhhî kritere uymamakta, ve hem de
2) bir kademede bitirilebilecek bir işi uzatıp bir de "küllerin yok
edilmesi" probleminden dolayı arap saçına çevirmektedir; bu hem
ekonomik kritere ve hem de sosyal/psikolojik kritere aykırıdır; ve
siyasî açıdan da pekçok kimseye pek çok sıkıntı verebilecek güçlü bir
potansiyele sâhiptir.
Kaldı ki bu radyasyonlu çaylar Rize ve havâlisindeki yaklaşık
45 çay farikasının hepsinde de yakılamaz. Eğer hâfızam yanıltmıyorsa
bunların ancak beş veyâ altısında yüksek baca bulunmaktadır. Yüksek
bacalı fırınlarda yakılacak çayların hâsıl edeceği çevre
kontaminasyonunun yer yer ve rüzgâra göre Çernobil kazâsının tevlid
ettiğinden kat be kat daha yüksek bir kontaminasyona sebep olması
beklenirken yüksek bacası olmayan fırınlarda yakılacak olan çayların
sebep olacağı kontaminasyo-nun yoğunluğu, o fabrikaların hemen,
civârına inhisâr etmekle birlikte, çok çok daha fazla olacaktır.
Ayrıca bu yakma işlemi de, fabrikaların senenin her günü değil
de mevsimlik çalışmaları sebebiyle, en iyimser tahmînle 3 seneden
önce bitirilemeyecektir. Oysa biz, fizibilite etüdümüzde, gömme
işinin: çukurun açılması, gerekirse (hafriyatın altında bir yeraltı
su örtüsü bulunduğu takdîrde) çukurun içinin 10 cm'lik cidarlı beton
keson hâline getirilmesi ve çukurun çaylarla doldurulup örtülmesi
dâhil, dirayetli bir yönetimle, 4 ilâ 7 ayda gerçekletirilebileceğini
hesaplamıştık.
Eğer bu 58.078 ton tefrik edilmiş radyasyonlu çay yakılacak
olursa önümüzdeki en az 3 sene boyunca "radyasyonlu Türk çayı" imajı
ve lâfzı, geçtiğimiz üç senedenberi olduğu gibi, gene vitrinde ve
gündemde tutulacak; üstelik Rize'de bazı çay ekim alanlarında,
fabrika bacalarından yayılan radyoaktif serpintinin hâsıl edeceği
kontaminasyon dolayısıyla Çernobil kazâsının etkilerinden çok daha
yüksek bir düzeyde radyasyonlu çay bitkisi yetiştirilip üretilmeğe
devam edecektir.
Bu ise, bu "radyasyonlu Türk çayı imajı"nın temâdisi için
ülkede yırtınanların ve Türkiye 'yi Avrupa çay piyasasında kendine
rakip görenlerin ekmeğine tereyağı sürecektir.
XVII. Söz konusu çayların katı yakıt fabrikasında hammadde
olarak kullanılmasının da, bu açıklamalarımın çerçevesi içinde, hem
çevre sağlığı ve hem de radyasyon sağlığı açısından isâbetsiz ve
mahzurlu bir tasarruf olacağı her iz 'an sâhibi tarafından kolayca
istidlâl edilebilir. Bunun için fazla teferruata girmek yukarıda
ifâde etmiş olduklarımı üç aşağı beş yukarı aynen tekrar etmek
olurdu. Bundan sarf-ı nazar ediyorum.
XVIII. Sayın Vâli, bu tefrik edilmiş ve şimdi de yakılması
düşünülen 58.078 ton radyasyonlu çay, temsil ettiği 70 milyar liralık
ticarî değer dolayısıyla, pekçok akl-ı evvel açıkgözün iştihâsını
maalesef kabartmıştır. Bu hususta gerek TAEK Başkanlığım esnâsında
gerekse sonra, radyasyon konusunu bilmeyen kimselerin pekçok garip,
iz'andan, temyizden, temkinden uzak fikirler ürettiklerini;
birilerini iknâ etmek için her yolu denediklerini ve çoğu sefer de
kendilerinden daha bilgisiz kimselerin karşısına önerilerine bilimsi
bir hava vermeğe çalışarak çıktıklarını gördüm ve yaşadım.
Söz konusu çayların bu şekilde yakma yoluyla yok edilmesi
konusunu hem idârî, hem ekonomik ve hem de siyasî yönden zevkle
istismâr edecek iç ve dış mihrakların da pusuda bulunduğundan emîn
olabilirsiniz. Bunların çilesini nefsimde yaşamış olduğum için bunu
yakînen biliyorum.
Merkezî Hükûmet'in bulunduğunuz ildeki temsilcisi, en yüksek
mülkî âmiri olmanız hasebiyle:
1) Çayların yakılarak imhâ edilmesinin doğuracağı yeni
radyoaktif kontaminasyon ile sosyal/psikolojik ve siyasî
çalkantıların vahâmetini ve bundan neşet edecek olan vebâl ve
mes'uliyetin vüs'atini yaşımın, ilmimin, tecrübemin, görgümün,
vicdânımın, adâlet hissimin, vatana millete ve özellikle Devlet'e ve
Devlet fikrine bağlılığımın gereği olarak idrâk, temyiz ve
fehâmetinize objektif bir biçimde arz etmeğe çalıştım. LÜTFEN
ÇAYLARIN YAKILMASINA İZİN VERMEYİNİZ! Böylesine isâbetsiz, temkinsiz,
iz'ansız ve de zararlı bir tasarrufun maddî, ve mânevi
mes'uliyetinden ve bunun uzantılarından hem şahsınızı ve hem de
Hükûmeti koruyunuz!
2) Bu çayları, aynı sebeplerden ötürü, lûtfen katı yakıt ham
maddesi olarak da kullandırmayınız!
XIX. El'an hâmili bulunduğum bilgi ve mahrem mâlûmat hasebiyle
size ve diğer ilgililere bütün bu hususları bir kere arz etmeği
vicdanî ve gayr-ı kabil-i ictinâb bir vazife telâkki etmiş olduğuma,
ve bunu da vicdânî huzur ve kanaat-i kâmile ile ifâ etmiş bulunduğuma
îtimad etmenizi istirhâm eder; bu husustaki, ve diğer sa'yinizin
meşkûr olması niyâzıyla hürmetlerimi arz ve te'yid ederim, Sayın
Vâli, azîz ve muhterem Kardeşim.
Prof.Dr. Ahmed Yüksel Özemre Türkiye Atom Enerjisi Kurumu Eski
Başkanı
Bu mektubuma gerek Rize Vâlisi Ömer Büyükkent'in gerekse Rize
Belediye Başkanı Mehmet Ali Usta'nın reaksiyonları son derece şuurlu
ve olumlu oldu. Vâli yörede TAEK Başkan Vekilinin çelişkili
beyanatına ve çayların yakılmağa başlanmasına karşı oluşan kuşku ve
tepkiye bir çâre olabilir düşüncesiyle, 20 bilim adamını 8 Haziran
1989 perşembe günü Rize'de Çay Enstitüsünde kendisinin, Belediye
Başkanının ve Çay-Kur Genel Müdürünün de katılmasıyla yapılacağını
ilân ettiği bilimsel bir danışma toplantısına dâvet etti.
Bu toplantı ilân edilen günde ve yerde: Prof. Dr. Atillâ Özmen
(TAEK Başkan Vekili), Prof. Dr. Hasbi Yavuz (Atom Enerjisi Komisyonu
Üyesi, İTÜ Nükleer Enerji Enstitüsü Nükleer Teknoloji Anabilim Dalı
Başkanı, TAEK eski Başkan Yardımcısı), Prof. Dr. Atillâ Özalpan (AEK
Üyesi, ÇNAEM eski Müdürü), Prof. Dr. Osman Kadiroğlu (Hacettepe Üniv.
Nükleer Enerji Enstitüsü Öğretim Üyesi), Prof. Dr. Ahmet Bayülken
(İTÜ Nükleer Enerji Enstitüsü Öğretim Üyesi, ÇNAEM eski Müdür
Yardımcısı), Prof. Dr. Münir Telatar (Karadeniz Üniversitesi Tıp
Fakültesi Dekanı), Prof. Dr. Ahmed Yüksel Özemre (TAEK eski Başkanı),
Prof. Dr. Rengin Erdal (19 Mayıs Univ. Tıp Fak. Koruyucu Hekimlik ve
Halk Sağlığı Bölümü), Prof. Dr. Âdil Gedikoğlu (Karadeniz Univ. Fen-
Edebiyat Fak. Fizik Böl.;"sonradan rahmetli oldu"), Prof. Dr. Nazmi
Turan Okumuşoğlu (19 Mayıs Univ. Fen-Edebiyat Fak. Fizik Böl.). Prof.
Dr. Hüsnü Gökalp (Atatürk Üniv. Ziraat Fak. Gıdâ Teknolojisi Bölümü
Başkanı). Prof. Dr. Şefik Güney (Atatürk Üniv.), Prof. Dr. Hasan
Erdoğan (AÜ), Doç. Dr. Yusuf Caner (AÜ), Araş. Gör. Sabahattin Nas
(AÜ), Araş. Gör. Recep Boncukoğlu (AÜ), Öğr. Gör. Cevdet Bozkuş (AÜ),
Sağlık Bakanlığı temsilcisi Fiz. Yük. Müh. Ali Yaşar Oztürk'ün
yanında Rize Vâlisi'nin, Rize Belediye Başkanı'nın ve Çay-Kur Genel
Müdürü'nün de katılmasıyla saat 10.15 den itibaren kesintisiz saat
15.30'a kadar sürdü.
Toplantıyı Vâli açtı. Sonra söz alan TAEK Başkan Vekili söz
konusu radyoaktif çayların radyoaktik atık değil de sâdece çöp
sayılmaları gerektiği konusundaki iddiasını tekrarladı. Bu iddia
tasvib görmedi. Toplantıdaki pekçok bilim adamı bu çayların
toplamının düşük düzeyli radyoaktif atık olduğunu ve bunlara zorâki
bir isim takmakla bunların mâhiyetinin değişemeyeceğini bilimsel
kanıtlarıyla ortaya koydular.
Bunun üzerine TAEK Başkan Vekili bu çayların yakılmasında
hiçbir sakınca olmadığını iddia etti. Heyetteki pekçok bilim adamı bu
iddianın gerçek ve isâbetli bir yanı olmadığına değinerek şu
hususlara dikkati çektiler:
1) Çayların yakılmasıyla bacalardan çıkacak olan önemli mikdardaki
radyoaktif madde Rize ve civârını radyoaktif kirlenmeye uğratacaktır.
Böylesine irâdî bir şekilde oluşturulacak olan radyoaktif kirlenmenin
savunulacak ne bilimsel, ne sıhhî ve ne de ahlâkî bir yönü vardır!
2) Bu bile bile, isteye dileye sebeb olunacak olan radyoaktif
kirlenme çevre halkının sağlığını bozmakla kalmayacak, aynı zamanda
yöre halkının kanser insidansını da arttıracaktır.
3) Çayların yakılması senelerce sürecek; bu süre içinde bu, hem yöre
halkının psikolojisi üzerinde huzur bozucu sürekli bir etki yapacak
hem Radyasyonlu Türk Çayı görüntüsünü sürekli afişe edecek ve hem de
çayın dış pazarlara sevkini, şimdiye kadar olduğu gibi olumsuz bir
biçimde etkileyecektir!
4) Çayların yakılmasıyla geriye kalacak, özgül aktivitesi daha yüksek
olan radyoaktif külün yol edilmesi de ayrı ve çok daha çetrefil bir
radyoaktif atık problemi teşkil edecektir.
5) Yöre halkı, şimdiden, çayların yakılmasına kesinlikle karşıdır.
Bilimsel kanıtlara ve yöre halkının tepkisine rağmen bu çayların
yakılmasında ısrar edenler bu olayın sebeb olduğu ve olacağı
tepkileri ve kazanmakta olduğu siyâsî boyutlarını da bunların doğal
sonuçlarını da oturup inceden inceye düşünmelidirler!
6) Bilim adamlarının önemli bir kesiti ve yöre halkı çayların, bütün
bilimsel olumsuz kanıtlara ve halkın tepkisine rağmen, ısrarla
yakılmak istenilmesinin: A) hangi gâyeye, ve B) kimlere hizmet
edeceğini anlayamadıklarını dile getirmişlerdir.
7) 58.078 ton radyasyonlu çayı yakmak için 250.000 tondan fazla
linyit gerekecektir. Bunun yanmasıyla havaya salınacak olan binlerce
ton hidrojen sülfür, senenin 320 günü yağmurlu geçen Rize'de, asit
yağmurlarına dönüşecek ve bütün Rize'yi ve ekinleri perişan edecek
olan ayrı ve büyük boyutlu bir başka türden çevre kirlenmesine yol
açacaktır.
Bütün bu tartışmalar sonunda toplantıya katılan 20 kişiden
19'u: "Çay-Kur depolarında koruma altında tutulan radyoaktif atık
mâhiyetindeki çayların öncelikle bulundukları alan ve mekânlarda
muhâfazasına devam edilmesi, bu arada alanı ve şartları müsait
fabrika sahalarına veyâ müsait kamu alanlarına tedbirleri alınmak
suretiyle aşamalı biçimde gömülmelerinin isâbetli olacağını" ifâde
eden bir kararı imzâlayıp Vâli ile Belediye Başkanı'na sundular.
TAEK Başkan Vekili ise: "Çayları her şeye rağmen yakmaya devâm
edeceğini" beyân ederek bu karara imzâ koymak istemedi, ve kararı
imzâlamadı.
Bu karar: 1) benim sayın Câhit Aral'a takdîm etmiş olduğum
30.12.1986 târihli raporumu, 2) TAEK Başkan Vekili Prof. Dr. Atillâ
Özmen'in başkanlığında 27.01.1988'de toplanmış ve yukarıda da sözü
edilmiş olan komisyonun, altında Atillâ Özmen'in de imzâsı bulunan
raporunu, ve 3) 1988 başında bir gensoru önergesi dolayısıyla
T.B.M.M.nde söz alan Hükûmet Sözcüsü'nün konuşmasında, iki kere, söz
konusu çayların gömülerek imhâ edileceği şeklindeki beyân ve
taahhüdünü te'yid ve tahkîm etmişti.
Bu karardan sonra çayların yakılmasından vaz geçildi ve
Prof.Dr. Yalçın Sanalan'ın TAEK Başkanlığı sırasında bu çaylar 1993
yılı sonuna doğru yâni bizim bu konudaki ilk ve kesin kararımızı
sayın Câhit Aral'a bildirdiğimiz 30.12.1986 târihli yazımızdan 7 yıl
sonra nihâyet gömülebildi.
* * *
XIII. BÖLÜM RADYASYON PARANOYASI
Hâmilelikte Radyasyon
Halkın radyasyon konusunda, Çernobil kazâsı sonrasındaki genel
bilgisizliği ve Basının belirli bir kesiminin yürüttüğü
dezinformasyon Türkiye'de neredeyse kollektif bi paranoyaya yol
açacaktı. Doğu Anadolu'da hayvancılıkta sık görülen, ve asıl sebebi
gebe hayvanın vücûdundaki bakır gibi bazı metallerin eksikliğine
bağlanan "yavru atma" olayları da Çernobil kazâsı sonrasında hep
radyasyona atfedildi. Yurdun Çernobil kazâsının radyasyonundan hiç
etkilenmemiş olan pekçok yöresinden bile, Türkiye Atom Enerjisi
Kurumu Başkanlığı'na bu yönde çok müracaat vâki olduydu. Bu arada
pekçok kişide zuhur edebilen allerjik olaylar, erkeklerdeki doğal saç
dökülmeleri, ve Kayseri'de bazı tarla ve bahçelerdeki salatalıkların
sararması, karpuzların ise her seneki mahsûlden daha ufak çapta
olması da hep doğrudan doğruya radyasyonun mârifeti sayıldı.
İşin en acı tarafı da bu kanaate hekimlerin, ve hattâ
profesörlerin dahi katılmalarıydı. Uzun seneler Atom Enerjisi
Komisyonu (AEK) üyeliği yapmış Prof.Dr. Fevzi Renda, Başbakan'ın
1986'da kendisini Atom Enerisi Komisyonu'na yeniden atamamasına
kırılarak, o zaman kadar savunduklarının tamâmen aksine, ODTÜ Raporu
denen nesnenin Basın'a sızdırılmasından sonra ve ondan daha da
ısrarlı, fakat yılların kendisine kazândırmış olduğu deneyimle daha
da bilgiç tavırla birdenbire Türkiye Atom Enerjisi Kurumu'na hasmâne
bir tavır almıştı. Bir gazetenin günlük dedi-kodu-magazin ekinde
hâmile kadınların Türkiye'deki radyasyon dolayısıyla sakat ve ucûbe
çocuk doğuracaklarını iddia etmiş, ve boy boy ucûbe çocuk
resimleriyle süslü bir yazıyla ne kadar da çok hâmile kadını tedirgin
etmiş, kürtaja başvurmalarına sebeb olmuştu!
Bu beşerî zaaf TAEK'deki uzmanların reaksiyonuna sebep olmuş,
benden bu zâta bir telefon edip teessüflerimizi bildirmemizi
istemişlerdi. Ben ise "Değmez çocuklar! Bu hocamızı ilerlemiş bu
yaşında gösterdiği bu anlaşılabilir reaksiyonları için üzmeyelim.
Meselenin bizi pekçok yönden üzdüğünü kendisine bildirip de buna
gereğinden fazla önem vermiş olmayalım" diyerek meseleyi kapattımdı.
Hâmile kadınların radyasyon karşısındaki korkularından nasıl
faydalanıldığı-na önceki bölümlerde değinmiştim. Radyasyonun
biyolojik etkileri hakkında uzman olmamalarına rağmen Prof.Dr. Fevzi
Renda'nın da, içilen çayların nesiller boyu pekçok sakat çocuğun
doğumuna yol açacağını iddia eden ODTÜ Raporu'nun müellifleri:
(rahmetli) Doç. Dr. Olcay Birgül'ün, Doç. Dr. İnci Gökmen'in ve Doç.
Dr. Aykut Kence'nin de kendi evhâmlarını hâmile kadınlara intikal
ettirmek husûsunda tâlihsiz roller karşısında pekçok yönden üzülmemek
mümkün değildir.
Hâlbuki Uluslararası Radyasyondan Korunma Komitesi (ICRP)
hâmilelik es-nâsında alınabilecek maksimum toplam tüm vücûd radyasyon
dozu mikdarını, 1965'de aldığı bir kararla, 2 Rem = 2.000 mRem olarak
belirlemiştir. Türkiye'de Çernobil kazâsını izleyen bir yıl içinde
bir kişinin fazladan almış olduğu ortalama radyasyon dozunun yalnızca
50 mRem (elli milirem) civarında olduğu göz önünde tutulacak olursa
hâmileleri uydurdukları zırvalarla boşuboşuna (ya da bir çıkar uğruna
) evhâmlandırmış olanların hem maddî ve hem de manevî ne denli bir
vebâl altında kalmış oldukları daha da iyi anlaşılacaktr.
Bugün ancak çok yüksek radyasyon dozlarının alındığı ve
şartları iyice izole edilmiş olan çok istisnaî kritik vakalar hâriç,
bir hâmile kadının doğurduğu çocuğun sakatlığını bir sebep-sonuç
ilişkisi içinde doğrudan doğruya alınan radyasyon dozuna bağlamak
ilmen mümkün değildir. Çünkü alçak düzeydeki radyasyon dozları söz
konusu olduğunda, ceninin radyasyon almış olduğunu kanıtlayan hiçbir
spesifik emâ-re ve âraz oluşmamaktadır. Yüksek radyasyon dozlarında
ise ortaya kromozom bozulmaları çıkabilmektedir. Ama bunlar da, aynı
bozulmaların başka etkenler tarafından da hâsıl edilebilmeleri olgusu
dolayısıyla, tek ve kesin bir biçimde radyasyon etkisine delâlet eden
spesifik bir gösterge olmadıklarından cenindeki sakatlığın asıl
sebebi kesin olarak belirlenememektedir. Dolayısıyla bir hâmile
kadının doğurduğu çocuğun sakatlığını bir sebep-sonuç ilişkisi içinde
doğrudan doğruya alınan radyasyon dozuna bağlamak ilmen değil, ancak
ve ancak vehmen mümkündür.
Kanser Riski
"Radiation Risks and Radiation Protection at CRNL/ Editör:
D.K. Myers, AECL 9181, Jan. 1986" dokümanına dayanarak Çekmece
Nükleer Araştırma ve Eğitim Merkezi Nükleer Mühendislik Bölümü
Başkanı ve bir risk analizi uzmanı olan Dr. Ulvi Adalıoğlu'nun "İnsan
ve Kâinat" dergisinin Mayıs 1988 nüshasında çıkan bir yazısında Kuzey
Amerika halkı için yapılmış olan bir risk analizinin sonuçlan takdîm
edilmektedir. Buna göre yalnızca l Rem= 1.000 mRem lik bir radyasyon
dozuna mâruz kalan bir insanın önündeki 50 yıl içinde, bu aldığı doz
sebebiyle, kanser olup ölmesi ihtimâli:
• 3 paket sigare içmenin kansere yol açması,
• Bisikletle 700 km yol kateden bir kimsenin yolun sonunda bir kazâya
kurban gitmesi,
• Otomobille 10.000 km yol kateden bir insanın yolun sonunda bir
kazâya kurban gitmesi,
• Bir işçinin bir fabrikada 18 aylık bir çalışma sonunda iş kazâsı
sebebiyle ölmesi, ve
• Bir inşaat amelesinin bir inşaatta 4 ay çalıştıktan sonra bir iş
kazâsı sonucu ölmesi ihtimâllerinden birine eşit olmaktadır.
Demek ki eğer Kuzey Amerika halkından birisi Çernobil kazâsı
dolayısıyla bir yılda Türkiye'de kişi başına düşen fazladan 50
mRem'lik bir radyasyon almış olsa bunun, önündeki 50 yıl içinde
kendisinde bir kanser hâsıl ederek bu yüzden ölümüne yol açmasının
ihtimâli:
1) Hayatında yalnızca üstüste üç sigara içmiş olan bir kimsenin sırf
bu sebepten ötürü önündeki 50 yıl içinde kanser olup ölmesi,
2) Bir kimsenin bisikletle 14.000 km katettikten sonra bir kazâya
kurban giderek ölmesi,
3) Bir kimsenin otomobille 200.000 km katettikten sonra bir kazâya
kurban giderek ölmesi,
4) Bir işçinin bir fabrikada 30 yıl çalıştıktan sonra bir iş kazâsına
kurban giderek ölmesi, ve
5) Bir inşaat işçisinin bir inşaatta 80 ay çalıştıktan sonra bir iş
kazâsına kurban giderek ölmesi ihtimallerinden birine eşit olacaktır.
Türkiye'de Kanser Vakaları Artıyor Mu?
Çernobil kazâsından sonra Türkiye'de kanser vakalarının
olağanüstü artmış olduğuna dair ortaya pekçok iddia sürüldü. Hattâ
Karadeniz Teknik Üniversitesi Tıp Fakültesine mensûb bazı hekimler
kendi yörelerindeki kanser vakalarını inceleyerek bunlarda bir artış
görüldüğünü ve bu artışın da ancak Çernobil kazasının yöre halkı
üzerindeki etkileriyle açıklanabileceğini iddia eden 5-6 adet makale
hazırlayıp yabancı tıp dergilerinde yayınladılar. Eh, koskoca bir
ekipin hazırladığı, üstelik ingilizce de yazılmış ve de üstüne üstlük
yabancı dergilerde yayınlanmış olan bu makalelerin sonuçlarını kim
reddedebilirdi ki?!
Gerçekten de bu olguların, bu makalelerin sonuçlarının tesbit
ve teslim edilmiş ilmî gerçek olmaları için gerekli ve de yeterli
bütün şartları oluşturduğunu zanneden pekçok kimseye bazen telefonla
bazan da yüz yüze işin bu kadar basit olmadığını, bilim
teknisyenlerinin ilim adamı olmadıkları ve ilim ahlâkının nüanslarını
bilemedikleri için kafalarına her geleni bilimsi bir tavırla takdîm
etmelerine i'tibâr edilmemesini, gerçek ilim adamlarının ise
ellerinde kesin kanıt olmadıkça spekülâsyona yol açabilecek
ifâdelerden kaçınmayı ahlâkî bir zorunluluk addettiklerini de
vurgulayarak çok kere izah etmek mecbûriyetinde kaldım. Burada bir
kere daha Türkiye'de kanser vakalarının artıp artmadığı konusunu
irdelemek istiyorum:
Türkiye Atom Enerjisi Kurumu, "Radyasyon Güvenliği Tüzüğü" ve
daha sonra buna bağlı olarak çıkarılan Yönetmelik ile ilgili
çalışmaları Sağlık ve Sosyal Yardım Bakanlığı uzmanlarıyla istişâre
ederek yaparken, TAEK uzmanları Türkiye'de tutulan kanser
istatistiklerinin eksik ve güvenilmez olduklarına dikkati çekmişler
ve bu istatistiklerin ciddî bir şekilde tutulması için Bakanlığın
gerekli önlemleri almasının bir zarûret olduğunu dile getirmişlerdi.
O zamana kadar kanser istatistikleri, ancak birkaç hastahânede
düzenli denilebilecek bir tarzda tutulmaktaydı ve Türkiye'de bir
yılda ölenlerin % 5 ilâ % 12 sinin kanserden ölmekte olduğuna dair
resmî olmayan iddialar bulunmaktaydı.
Çernobil kazâsından sonra hem Sağlık ve Sosyal Bakanlığında,
hem Tıp Fakültelerimizde, hem hastahânelerimizde ve hem de
hekimlerimizde kanser konusunda büyük bir bilinçlenme zuhur etti.
Bunu Çernobil kazâsının etkilerinin gerçekten de olumlu bir yanı
olarak kabûl etmek gerekir. Bu sâyede Türkiye'de kanser
istatistikleri daha çok sayıda merkezde ve daha ciddî bir şekilde
tutulmaya ve, hepsinden de daha önemlisi, ciddî kanser taramaları
yapılmaya başlandı. Bunun sonucu olarak da kayıtlara geçen
"kanserden-dolayı-ölüm vakaları"nın sayısı da artmaya başladı. Bu
sayı daha da artacaktır! Evet bu sayı, Dünya ortalaması olan % 22
civârına ulaşıncaya kadar artmaya devam edecektir. Gerisi ise, yâni
Türkiye'deki kanser vakası sayısındaki artışın Çernobil kazâsından
sonra alınan gıdâlardaki radyasyondan dolayı olduğu iddiası ise
koskoca bir yalandır!
* * *
XIV.
TÜRKİYE'NİN İKİNCİ "ÇERNOBİL ÇİLESİ"
İkinci Çernobil Çilesi Başlıyor
Çernobil kazâsından sonra aradan 5,5 sene geçmişti ki bu sefer
Çernobil ka-zâsı belirli bir hedefe yönelik ve stratejisi de iyi
hazırlanmış ince bir siyâsî manevra olarak ülkenin gündemini 18
Aralık 1992'den itibâren 5-6 ay kadar çok yoğun bir biçimde işgal
etti.
Her şey 18 Aralık 1992 günkü Milliyet Gazetesi'nin Ercüment
İşleyen imzâ-sıyla birinci sayfasında büyük puntoyla yayınlanan
haberiyle başladı: Türkiye'den özür dilerim - Radyasyonlu dönemin
Sanâyi Bakanı Câhit Aral'dan inanılmaz itirâf
diye başlayan bu haber Câhit Aral'a atfen: "Çernobil'den 2,5 ay
sonra Türkiye'de ölçümlere başlandı. Hâlbuki olaydan yarım saat sonra
alarm verilip tedbirler alınması gerekirdi. Türk halkı için çok
üzgünüm. Felâket bu boşlukta oldu. Radyasyonla ilgili herkesin Türk
halkına özür borcu vardır" şeklindeki sözlerle devam etmekteydi.
Gazete, radyasyondan etkilenmiş herkese mahkeme yolunun açık olduğunu
ilân ediyor ve Rize Devlet Hastahanesi başhekimi Turgay Hasanoğlu'nun
bölgede kemik ve mide kanserlerinde artış olduğunu beyân eden
sözlerine de yer veriyordu.
Bunun çok ahlâksızca bir dezinformasyon (haber saptırma) ve
hattâ bir asparagas (uyduruk haber) olduğu âşikârdı. Câhit Aral'ın
bunları söylemesi mümkün değildi çünkü Türkiye Radyasyon Güvenliği
Komitesi Başkanlığı esnâsında, benim TAEK Başkanlığından azlime kadar
geçen 11 ay zarfında, kendisiyle çok sıkı bir işbirliğimiz olmuştu.
Kendisi:
• Çernobil kazâsı Dünyâ'ya açıklanır açıklanmaz benim bütün TAEK
teşkilâtını ayaklandırıp teyakkuz durumuna geçirmiş olduğumu,
• Radyasyon bulutunun 2-3 Mayıs 1985 sıralarında Edirne ve civârını
meteorolojik verilerden istidlâl ederek 6 adet gezici radyasyon ölçüm
ünitesini 1 Mayıs 1986'dan itibâren Edirne'de mevzîlendirmiş
olduğumu,
• 3 Mayıs 1985'de saat 20.30'da radyasyon, gökgürültülü bir sağnakla
aracılığıyla, toprağa intikal ettiğinde de Edirne ve civârındaki
halkın alması gerekli tedbirleri hem Anadolu Ajansı, hem radyolar ve
hem de televizyon kanalıyla halka tebliğ etmiş olduğumu, ve ayrıca da
• Edirne Vâlisi Enver Hızlan aracılığıyla ve jandarma mârifetiyle
gerekli zecrî tedbirleri aldırmış olduğumu da çok çok iyi
bilmekteydi.
Milliyet Gazetesi'ne gönderdiği tekzib yayınlanmayınca Câhit
Aral bedelini ödeyerek 24 Aralık 1992'de gazetelerde şu tekzibi
yayınlattı:
KAMU OYUNA DUYURU
18.12.1992 TÂRİHLİ MİLLİYET GAZETESİ'NDE ÇIKAN
RADYASYONLA İLGİLİ
ASLA SÖYLEMEDİĞİM ve BANA AİT OLMAYAN
"TÜRKİYE'DEN ÖZÜR DİLERİZ" "TÜRK HALKI İÇİN ÜZGÜNÜM" "SOVYETLERE
İNTİKAM SATIŞI"
BAŞLIKLARI İLE YAPILAN YAYIN,
AZÎZ TÜRK MİLLETİNİ FEVKALÂDE HUZURSUZ Ve RAHATSIZ ETMİŞTİR.
BU KADAR HASSAS BİR KONUDA ŞAHSIMA ATFEDİLEN GERÇEK DIŞI BEYÂNLARLA
MİLLETİ TEDİRGİN ETMEĞE
KİMSENİN HAKKI YOKTUR. ÇERNOBİL OLAYINDAN 33 GÜN SONRA KURULAN,
BAŞKANLIĞINI YAPTIĞIM "RADYASYON GÜVENLİĞİ KOMİTESİ" KURULDUĞU ANDAN
FESHİNE KADAR İNSAN SAĞLIĞINI TEHDİT EDEN HERHANGİ BİR GIDÂ
MADDESİNİN TÜKETİLMESİNE ASLA MÜSAADE
ETMEMİŞ BÜTÜN GIDÂ MADDELERİNİN
A.T. VE DÜNYA SAĞLIK TEŞKİLÂTININ BELİRLEDİĞİ
RADYASYON LİMİTLERİNİN ÇOK ALTINDA
PİYASAYA SUNULMASINI SAĞLAMIŞTIR.
AZİZ MİLLETİMİZE SAYGI İLE AÇIKLARIM.
Sanâyi ve Ticâret Eski Bakanı CÂHİT ARAL
Bunun üzerine Uğur Dündar Câhit Aral'ı televizyondaki Arena
programına dâvet etmiş fakat ona karşı fevkalâde taraflı ve saldırgan
bir tutum sergilemişti.
Câhit Aral İstanbul 2. Asliye Cezâ Mahkemesi de 19 Ocak 1993
târihinde tekzibinin Milliyet Gazetesi tarafından yayınlanması için
bir karar aldı. Bu tekzib yayınlanmadı ve Milliyet Gazetesi daha
sonra Câhit Aral'a toplam 700 milyon lira tazminat ödemeye de mahkûm
oldu . Ama iş işten geçmiş, Pandora'nın kutusu açılmış ve içinde ne
varsa hepsi de yaklaşık 5-6 ay sürecek olan "İblîse ölüm!"
histerisiy-le büyük bir hırsla etrâfa yayılmıştı.
Bu zaman zarfında Milliyet'ten Ali Sirmen, Altan Öymen ve
Necati Doğru; Hürriyet'ten Yalçın Pekşen, Oktay Ekşi, Cüneyt
Arcayürek ve Kurthan Fişek; Cumhuriyet/Bilim Teknik'den Orhan
Bursalı; Sabah'dan Hasan Cemâl ve Mehmet Ali Birant; Meydan'dan Rahmi
Turan; Tercüman'dan Tayyar Şafak ile daha birçok yazar başta TAEK
eski başkanı ben olmak üzere Câhit Aral'a, YÖK Başkanı Prof.Dr. İhsan
Doğramacı'ya, Cumhurbaşkanı Turgut Özal'a ve eski Cumhurbaşkanı Kenan
Evren'e veryansın ettiler. Tesbit edebildiğim kadarıyla ben 11 kere
vatana ihânetle ve onlarca kere de "Doğu Karadenizdeki çocuklara
kıyan, onları lösemili kılan katil!" ithâmıyla teşhir edilerek hedef
gösterildim.
Bana en fazla da radyasyon verilerini halka açıklamamış ve
dolayısıyla da halkın gerekli tedbirleri almasına engel olmuş(!)
olmakla hücûm ediyorlardı. Bu hâdiseden çok zaman sonra 17 Ağustos
1999 depreminde her önüne gelen televizyon kanallarında ve Basın'da
deprem hakkında ilim zannettikleri kendi vehmi de dâhil olmak üzere
her şeyi tartışınca İstanbul'da yaşayanların önemli bir bölümünün
sürekli bir evhâma kapılması (paranoyaklaşması) ilim ve teknolojide
iz'an ve temkinle davranmanın, ilmi ayağa düşürmemenin gerekliliğini
çok açık bir şekilde ortaya koymuştur. Zâten Çernobil kazâsından
sonra da Yunanistan'da radyasyon verilerinin her gün ayrıntılı bir
biçimde açıklanması hâmile kadınlar arasında çok geniş çapta bir
kürtaja-başvurma paniğine yol açmıştı. Kaldı ki benim tâbî olduğum
2690 sayılı TAEK Kanûnu'na göre bu teknik bilgileri halka açıklamak
ya da TAEK'in icraatı ve aldığı önlemler konusunda herkesi iknâ ve
tatmîn etmek gibi bir sorumluluğum da yoktu.
Milliyet gazetesinin yol açtığı bu durum, bililtizâm belirli
bir siyâsî gâyeye mâtuf olarak ihdâs edilmemiş olsa bile (ki bu
husûsta bazı tereddütler de var), siyâsîler için: 1) gündemi
değiştirmek, 2) o zamanki DYP-SHP koalisyonunun başarısızlıklarını ve
beceriksizliklerini örtbas edebilmek, 3) sulusepken bir popülizm ile
halkın ne kadar yanında olunduğunu ilân edebilmek, ve 4) siyâsî
rakipleri eleyebilmek için bulunmaz bir fırsattı.
18 Câhit Aral daha sonra Milliyet gazetesi yazı işleri müdürü Eren
Güvener ile muhâbir Ercüment İşleyen aleyhine de kendisine karşı
yayın yoluyla madde-i mahsûsa tâyini ve isnâdı suretiyle halkın
hakaret ve husûmetine mâruz kalacak şekilde, nâmus ve haysiyetine
dokunacak şekilde isnadda bulundukları gerekçesiyle dâvâ açmış ve
Mahkeme iki sanığı da suçlu bularak birer yıl hapis ve ağır para
cezâsıyla cezâlandırmalarına karar vermiş ama hapis cezâlarını da
daha sonra para cezâsına çevirmiştir.
Nitekim koalisyon ile Cumhurbaşkanlık makamının arası hiç iyi
değildi. Koalisyon ortakları Turgut Özal'dan "Çankaya'daki şişko
adam" diye bahsetmeyi ve Çankaya'ya çıkmamayı tercih ediyorlardı.
Başbakan Süleyman Demirel 01.01.1993'de gazetelerde yayınlanan
beyânatında: "Radyasyona bağlı kanserin arttığını belirledik.
Radyasyonu gizlemek büyük sorumsuzluk" diye hilâf-ı hakîkat
dedikoduları ve vehimleri hâzâ ilmî gerçekler olarak kabûl eden bir
popülizm örneği sergileyerek hücûm emrini veriyordu. Hemen akabinde
ise SHP yanlısı Türk Tabipler Birliği Özal, Aral ve Özemre'nin Türk
Cezâ Kânûnuna göre 40 yıl hapisle cezâlandı-rılmaları gerektiğini
ilân ediyordu.
Bunun hemen ardından gene SHP bağımlısı Öğretim Üyeleri
Derneği'nin başkanı Prof.Dr. Mustafa Altıtaş da 03.01.1993 târihli
gazetelerde: "YÖK Başkanı Prof. Dr. İhsan Doğramacı, YÖK Başkan
Vekili Prof.Dr. Kemâl Karhan ve Prof.Dr. Ahmed Yüksel Özemre'yi ilk
saptadıkları(!) suçlular5" olarak kamu oyuna açıklıyordu.
Bu sırada hükûmet "radyasyon kurbanları"nı Yeşil Kart kapsamına
aldığını ilân etti. Lösemili çocukların sağlığı ile ilgilenen bazı
resmî kurum ve kuruluşların başındaki akademik zevât ise yeşil kart
imkânının kendilerine sağlayacağı nîmetlerin artması için Doğu
Karadeniz'de lösemi ve kanser vakalarının olağanüstü artmakta olduğu
husûsunda beyânat üstüne beyânat vererek yangını körüklediler.
Bunlardan biri, meslekdaşlarının ağır tenkidlerine mâruz kalınca
tutumundan bir süre sonra çark ettiyse de filizlendirdiği nifâk artık
kontrolden çıkmıştı. Gazeteler, sendikalar, dernekler, barolar,
milletvekilleri artık koparılması gereken kafaların peşindeydiler.
06.01.1993'de Türk Tabipler Birliği Aral ve Özemre'nin
yargılanmasını istedi. Bu arada SHP yanlısı İstanbul Barosu radyasyon
suçlularının suçlarını tesbit etmek ve Baro adına dâvâ açmak için
özel bir komisyon teşkil etti.
Gene 06.01.1993'de gene SHP'nin dümen suyunda seyreden Türkiye
Yazarlar Sendikası, iş lemiş oldukları insanlık suçundan dolayı:
Kenan Evren, Turgut Özal, Câhit Aral, Prof.Dr. Ahmed Yüksel Özemre ve
Prof.Dr. İhsan Doğramacı'nın Türk Cezâ Kânûnu'nun (memuriyet
vazifesini yapmaktan ihmâl ve terâhi edenler hakkındaki) 230.,
(vazifesini suiistimâl eden memurlar hakkındaki) 240., (vazifesi
esnâsında bir kimsenin aleyhine bir cürüm işleyen memurlar
hakkındaki) 251., (bir kimsenin tedbirsizlik veyâ dikkatsizlik ve
meslekte tecrübesizlik veyâ nizam ve emirlere riâyet-sizlik
neticesi.... umumî bir tehlikeye mutazammın tahribâta ve musîbetlere
sebebiyet vermesi hakkındaki) 383., (umûmun yiyecek ve içeceğini,
yiyen veyâ içenin sıhhatini ihlâl etmesine bâdî6 olacak tağşiş veyâ
tağyir edenler hakkındaki) 395., (tedbirsizlik veyâ dikkatsizlik ve
san'atte acemilik ve nizâmat ve evâmir ve tâlimâta riâyetsizlik ile
bir kimsenin ölümüne sebebiyet verenler hakkındaki) 455. ve
(yukarıdaki maddelerin öngördüğü cezâların arttırılmasına dair) 459.
maddeleri uyarınca muhâkeme edilip mahkûm edilmelerini taleb etti.
18 Aralık 1992 gününden itibâren zâten evim gazeteciler ve
TV'cilerle dolup taşıyordu. Telefonum ise hiç durmaksızın çalıyordu.
Arayanların önemli bir bölümü ise bana, aileme ve sülâleme küfür
etmek için bu zahmeti ihtiyâr edenlerdi.
Önce Cumhuriyet gazetesinin 2 Ocak 1993 târihli nüshasında
yayınlanan bir beyânatımda: "'Gerçeklerin ortaya çıkması için
TBMM'nde bir ân önce soruşturma açılmasını" istedim; ve "Bana konuşma
ambargosu koyan Bakan'dan, konuyla ilgili saçmasapan beyânat veren
bilim adamlarına kadar bütün gerçekleri Tahkîkat Komisyonu huzurunda
bir bir açıklayacağım" dedim.
Tercüman gazetesinin muhâbirinin benimle 6 Ocak 1993 günü
yaptığı bir röportajda bu koparılan patırdı ve gürültünün mesnetsiz
dedikodulardan başka bir olmadığını beyân ederek Çernobil kazâsını
Türkiye üzerindeki etkilerinin en objektif olarak Türkiye Büyük
Millet Meclisinin başlatacağı bir Meclis Soruşturması neticesinde
tebellür edeceğini, böyle bir soruşturmaya hazır olduğumu ve bu
soruşturma sonunda da yalancılıkları yüzünden utanacak olanların ise
(eğer utanç nedir biliyorlarsa) bu yangını başlatıp büyütenler
olacağını beyân ettim. Bu beyânâtım Tercüman gazetesinin bir gün
sonraki sayısında fevkalâde yumuşatılmış bir biçimde yayınlandı.
Bu meydan okumamın tesirini izâle etmek isteyen gizli bir elin
sanki orkestrasyonu sonucu, Milliyet'in 8 Ocak 1993 târihli
nüshasında Trabzon Vâlisi Kemâl Erensoy, hiçbir ayrıntı vermeksizin,
Trabzon'da 1992 yılı ile 1993 yılı arasında kanser vakalarının % 109
artmış olduğuna dair bir beyânatı yayınlandı. Aynı gazete aynı gün
DYP, SHP, RP ve HEP milletvekillerinin bir bölümünün Câhit Aral için
bir Meclis Soruşturması açılması için önerge verdiklerini yazdı.
Aynı gün aynı gazetede İstanbul Barosu'nun, Balıkesir
Barosu'nun ve SHP teşkilâtlarının radyasyon mağdurları tarafından biz
radyasyon suçluları aleyhine şahsî dâvâların nasıl açılacağını
bildiren usûl hakkındaki açıklamaları da yayınlandı.
Gene aynı 8 Ocak 1993 târihinde Ankara Üniversitesi Siyasal
Bilgiler Fakültesi Öğrenci Derneği Cumhuriyet Savcılığı'na Turgut
Özal, Câhit Aral, Prof.Dr. Ahmed Yüksel Özemre ve Prof.Dr. İhsan
Doğramacı hakkında suç duyurusunda bulundu.
Bu bulanık havada kurt avlamak isteyenler yalnızca şimdiye
kadar zikretmiş olduğum zevât ve kuruluşlar değildi. Bu hava Avrupa
çay piyasasına girmek üzere teşebbüste bulunmuş olan Türkiye'ye
haddini bildirmek, ingiliz çayının mukabele-i bil misil olarak türk
piyasasını işgal etmesine yardımcı olmak isteyen İngiltere ve
Hollanda'dan başka ingiliz muhibbânı: teknokrat, bürokrat, siyâsî,
gazeteci ve hedefi yalnızca fırsatlardan yararlanıp para kazânmak
olan bir bölük tüccarın arayıp da bulamadığı bir havaydı. Buna ilk
yerinde teşhis Çay-Kur Genel Müdürü Tuncer Ergüven'in 11 Ocak 1993
târihli Tercüman'dan başka bir yerde yankı bulmayan fer-yâdıyla
kondu. Genel Müdür bütün bu şamatanın bir gâyesinin de milleti türk
çayından soğutmak olduğunu bildiriyordu.
Aynı gün Milliyet gazetesi İstanbul Kanserle Savaş Vakfı
Hastahânesi'nin Çernobil kurbânı Karadenizli hastalarla dolmuş
olduğunu bildiriyordu.
Gene aynı günde Yeni Günaydın gazetesi'nin düzenlediği forumda
alınan bir kararla Kenan Evren, Turgut Özal, Câhit Aral, Prof.Dr.
Ahmed Yüksel Özemre ve Prof.Dr. İhsan Doğramacı suçlu(!) bulundular
ve bunların mahkemede yargılanmaları istendi.
Gene aynı günde Çağdaş Hukukçular Derneği Turgut Özal, Câhit
Aral, Prof. Dr. Ahmed Yüksel Özemre ve Prof.Dr. İhsan Doğramacı
hakkında Cumhuriyet Sav-cılığı'na suç duyurusunda bulundu.
Aynı 11 Ocak 1993 günü Rize'de bulunan Sağlık Bakanı Yıldırım
Aktuna kendisine ikrâm edilen çayı: "Bu çay radyasyonlu!" diye
içmeyerek türk çayının rezil olmasına uğraşan birilerinin ekmeğine
hiç ümid etmedikleri bir yağ sürdü. Aynı gün Rize Hastahânesi'ni
ziyâretinde de Havvâ Toptan isimli bir hastanın hastalığını bir
bakışta tesbit ederek: "Senin hastalığın radyasyondan kaynaklanıyor"
dedi. (Bk. Türkiye gazetesinin 12.01.1993 târihli nüshası)
13 Ocak 1993'de Ege Üniversitesi öğrencileri bir "Radyasyon
Mahkemesi" kurup Kenan Evren, Turgut Özal, Câhit Aral, Prof.Dr. Ahmed
Yüksel Özemre ve Prof.Dr. İhsan Doğramacı'yı suçlu buldular ve bu iki
profesörün unvanlarının iptâl edilmesini istediler.
"İnsan Hakları Derneği"nin Gâziosmanpaşa meydanında 16 Ocak
1993'de izinsiz yaptığı "Radyasyonu Gizleyenler Yargılansın!"
mitinginde bendenizin samandan bir kuklası törenle yakıldı. Aynı
günlerde Taksim Meydanı ile Kadıköy İskele Meydanı'na izinsiz asılan
uzun bez afişlerde ise: "Çocuklarımızı ölüme mahkûm eden Prof.Dr.
Ahmed Yüksel Özemre'ye ölüm!" ibâresi yer alıyordu.
İstanbul Belediye Başkanı SHP'li Prof.Dr. Nurettin Sözen dahi
bu çorbada kendisinin de bir tuzu bulunsun diye boş durmuyor,
İstanbul Belediyesi otobüslerinin ve diğer hizmet araçlarının
arkasına: "Çernobil kazâsının suçluları cezâlandırılsın!" şeklinde
posterler asarak Özal'ı, Câhit Aral'ı ve beni muhakemesiz infâza tâbî
tutuyordu. Gene İstanbul Belediyesi'nin bazı görevlileri büyük
caddelerde ve meydanlarda biz suçluların yargılanmamız için Belediye
tarafından açılmış olan imzâ kampanyasında imzâ toplamakla
görevlendirilmişlerdi. Bir haftada toplanan 130.000 imzâlı dilekçe
daha sonra gereği için Savcılığa ve TBMM'ne intikâl ettirilecekti. Bu
arada Kadir Çelik de bu konuyu bulunduğu televizyon kanalına taşımış
ve 45 dakikalık programı süresince bizlerin suçlu olduğumuza dair
dokuzbin küsur, suçsuz olduğumuza dair de yalnızca altıyüz küsur
telefon gelmiş olduğunu bildirerek suçluluğumuzu ilân etmişti7.
Bu arada gerek gazetelerde yayınlanan yazılardan, gerek
Cumhuriyet Savcılıklarına hakkımda yapılmakta olan suç
duyurularından, gerekse evime edilen küfür ve hakaret dolu
telefonlardan, birilerinin özellikle beni köşeye sıkıştırmak
istediğini ve iyice bunaldığım zaman da Turgut Özal ve Çernobil
kazâsı esnâsındaki hükûmet hakkında bazı ithâm ve itirâflarda
bulunabileceğimi bekledikleri ve bunu da Turgut Özal ve hükûmetini
rezil etmek üzere siyâsî malzeme yapacakları hakkında bende bir
kanaat yerleşmeğe başladı. Çok daha geniş haber alma kaynaklarına
sâhip bulunan rahmetli Turgut Özal da aynı kanaate erişmiş olmalı ki
beni 1993'ün ilk haftasında birkaç kere Cumhurbaşkanlık makamından
arayarak hatırımı sordu ve bütün bu olup bitenler hakkındaki
düşüncemi öğrenmeye çalıştı.
Bu arada, hakkımda, Türkiye'nin dört bir yanından aynı formatta
hazırlanmış olan suç duyuruları Cumhuriyet Savcılıklarına yağmağa
başlamıştı. Bunların hepsi de hakkımda 40 yıl hapis ve 40 milyar
lira8 para cezâsıyla tecziye edilmemi istemekteydi. Bunların gayr-ı
resmî sayısının dörtyüzün üzerinde olduğu hakkında bazı ipuçları elde
edebildim. Bu suç duyuruları dolayısıyla Cumhuriyet Savcıları'nca
ifâde vermeğe çağırıldığım oldu. Her seferinde de savcılara çok kalın
bir dosya takdîm ettim. Bütün bu suç duyuruları, ya verdiğim
ifâdelerimden hemen sonra ya da ifâde vermeğe çağırılmaksızın,
savcıların "dâvâ açılmasına gerek yoktur" hükümleriyle sonuçsuz
kaldı.
O sıralarda Uğur Dündar'ın ekibi, Halûk Şâhin'in başkanlığında,
bu konularda ve özellikle de Doğu Karadeniz bölgesi çocuklarında
arttığı iddia edilen lösemi vaka-larıyla ilgili olarak röportaj
yapmak üzere evime geldi. 7 kişilik ekibin karşısında Halûk Şâhin'in
sorduğu sorulara 55 dakika boyunca müdellel ve iddiaları çürüten
cevaplar verdim. Çernobil kazâsına kadar Türkiye'de tutulan kanser
istatistiklerine göre kanserlilerin oranının % 5 ilâ % 12 arasında
değiştiğini, hâlbuki kanser sebebiyle ölümün Dünyâ ortalamasının % 22
olduğunu ifâde ettim. Ve, "Türkiye'de kansere karşı Dünyâ'nın
bilmediği bir takım profilâktik özel tedbirler mi alınıyor ki farklı
yerlerde tutulan istatistiklerimiz kanserli oranını % 5 ilâ % 12
arasında göstersin?" diye sordum. "Bu durumun tek sebebinin Çernobil
kazâsına kadar tutulan kanser istatistiklerinin bu sonuçlarının,
ancak, kayıtları tutmada o zamana kadar gösterilmiş olan
ciddiyetsizlik ve ihmâl ile izah edilebileceğini bildirdim. Oysa
Çernobil kazâsı ülkemizde kanser ve kanser istatistikleri hakkında
olumlu bir şuurun uyanmasına sebeb olmuştur. Bunun sonucu olarak bu
istatistikler daha düzenli ve şuurlu bir biçimde tutulmakta ve hattâ
kanser taramaları yapılmaktadır. Dolayısıyla da kayda geçmemiş olup
da şimdi kayda geçen kanser vakalarının sayısı artmaktadır. Bu şimdi
su yüzüne çıkan ve Çernobil kazâsına bağlı olmayan fiktif bir
artıştır. Gerek kanser vakalarının sayısı gerekse kanserli hasta
oranı bunlar, en azından, Dünyâ ortalamalarına erişin-ceye kadar
fiktif olarak artacaktır" diye de ilâve ettim.
Hemen o akşam yayına gireceğini söyledikleri ve hattâ birkaç
gündür TV'de reklâmını yaptıkları bu program nedense hiç
yayınlanmadı. Anlaşılan o ki, bu program, benim muknî delillerle ve
kendimden emîn bir tarzda söylediklerimden ve ayağımın altına serilen
tuzaklara düşmeyişimden ötürü Basın'da şıkır şıkır yürütülen yurt
çapındaki komplonun pişmiş aşına su katabileceği düşüncesiyle
yayınlanmadı.
Bu arada son bir darbe olmak üzere Başbakan Süleyman Demirel,
Başbakan Yardımcısı Prof.Dr. Erdal İnönü ile Sağlık Bakanı Yıldırım
Aktuna Çernobil kazâsı-nın akabinde TAEK Başkanı olarak: 1) görevimi
savsakladığım, 2) gerçekleri halktan gizlediğim, 3) gerekli
tedbirleri almadığım ve 4) Doğu Karadenizli çocukların lösemiye
yakalanmalarına sebeb olduğumu ileri sürerek hakkımda Ankara
Cumhuriyet Başsavcısına ayrı ayrı suç duyurusunda bulundular.
İşte bu, gücüme gitti! Çünkü TAEK Başkanlık makâmında o
sıralarda bu hükûmetin tâyin etmiş olduğu Prof.Dr. Yalçın Sanalan
bulunmaktaydı. Çernobil ka-zâsında TAEK'in ve benim nasıl davranmış
olduğumuz hakkında en iyi bilgiyi verecek makâm olan TAEK Başkanı'nı
es geçip bilgi almadan benim hakkımda suç duyurusunda bulunan bu üç
bakanın hüsn-i niyetle hareket etmediği karşısında düşündüğüm tek şey
siyâsî ihtirâsın insanların ahlâklarını ve davranış biçimlerini ne
biçim deforme ettiğiydi.
Daha sonra ANKA Haber Ajansı'nın 8 Mart 1993 târihli
Gündem'inden öğrendiğime göre Ankara Cumhuriyet Başsavcısı ileri
sürülen iddiaları vârid görmediğini bildirerek bu suç duyurularını
ilgili bakanlara iade etmiş. Evet Türkiye'de, kim ne derse desin,
siyâsîlerin çıkarlarına hizmet etmeyen âdil hukukçular da vardı.
Ocak ayının ortalarına doğru ANAP İstanbul Teşkilâtı benimle
yumuşak bir biçimde temâsa geçti. Bunun için seçilen zât, doktorasını
nezdimde ikmâl etmiş olan Prof.Dr. Yalçın Koç'un bacanağı (sonradan
ANAP milletvekili seçilecek olan) Emre Kocaoğlu idi. Çok zarif bir
diplomat gibi davranan bu zât üzerimdeki bu kadar maddî ve mânevî
baskıdan sonra, ANAP açısından, kamuoyu önündeki reaksiyonumun ne
olacağını öğrenmek istiyordu. Kendisine: "Bakınız Emre bey! Çernobil
kazâsının akabinde TAEK'in bütün ilmî faaliyetlerinin bütün
sorumluluğu TAEK'e ve onun başında bulunmuş olan bana aittir. Bütün
bu faaliyetlerin isâbetliliğinin hesabını El-hamdülillâh rahatlıkla
veririm. Bu hususta bana ne Turgut beyden, ne de Câhit beyden bir
baskı gelmiştir. Turgut bey bu husûsta bana güvenmiş ve zâten hiçbir
işime de karışmamıştır" diyerek kendisini rahatlattım. Emre bey Türk
Demokrasi Vakfı İstanbul Şûbesi'nin bir "Çernobil Basın Paneli"
tertiplemek niyetinde olduğunu, bu panele katılıp katılmayacağımı ve
eğer katılırsam kendisine şimdi ifâde ettiklerimi orada da aynı
biçimde beyân edip etmeyeceğimi sordu. Her ikisine de cevâbım "Evet"
oldu.
Bu cevâbımın ANAP'ı ve Cumhurbaşkanını iyice rahatlatmış
olduğunu kulağıma fısıldayan, o çevrelere yakın bir tanıdığım bana:
"Hoca, sen de ne saftoroz adamsın! Koskoca Cumhurbaşkanı seni özel
olarak telefonla arıyor, koca bir parti ayağına adam gönderiyor.
Seninki gibi istisnaî durumda ben olsam bu fırsatı değerlendirir, en
azından, kafamı sokacak doğru düzgün bir ev ile bir araba sâhibi
olurdum" diye lâtîfe ettiydi. Benim bu taraklarda hiç bezim
olmadığından bu lâtîfeye, tebessümle: "Elhamdü lillâhi-r Rabbü-l
âlemiyn! Er rızk alAllâh!" diye cevap verdimdi.
19 Ocak 1993 Salı günü İstanbul Conrad Oteli'nde yapılan bu
panele gazeteci ve dinleyici olarak katılanlar çok oldu. Panelin tümü
sesli ve görüntülü olarak kaydedildi. Panelde rahat rahat konuşmak ve
TAEK'in Çernobil kazâsıyla ilgili aldığı tedbirler, ölçüm sonuçları
ve kanser vakalarının fiktif artışı hakkında bol bol izâhat vermek
imkânım oldu.
Gene aynı 19 Ocak 1993 günü Türkiye Büyük Millet Meclisi
Çernobil kazâsının Türkiye üzerindeki tesirlerini araştırıp
suçlularını tesbit etmek üzere: Mustafa Parlak, Mustafa Ünaldı, Algan
Hacaloğlu, Halil İbrahim Özsoy, Evren Bulut, Ergun Özdemir, Ertekin
Durutürk, Bülent Akarcalı, Hacı Filiz, Fethiye Özver, Fahri Gündüz,
Ahmet Sezal Özbek'den oluşan bir Araştırma Komisyonu kurulmasına
karar verdi. Bu fikri Basın'da ilk ortaya atan ben olduğum için böyle
bir komisyonun kurulmuş olması beni bir nebze rahatlattı.
Koalisyonun Oyunu Tersine Dönüyor
Hürriyet'in 21 Ocak 1993 târihli nüshasında: "Çernobil kelle
aldı! Sağlık Bakanlığı Kanserle Savaş Daire Başkanı Nazmi Bilir, anî
bir şekilde görevinden istifâ etti. Bilir'in beklenmedik istifâsı
radyasyon konusundaki siyâsî baskılara bağlandı... " şeklinde bir
haber yayınlandı. Ancak bu işin perde arkasının bilinmeyen bir
ayrıntısı, Prof.Dr. Nazmi Bilir'in, TAEK Başkanlığı'nın resmen taleb
ettiği Türkiye kanser istatistiklerini TAEK'e gönderir göndermez
istifâ mektubunu da Bakan'a göndermiş olmasıydı. Böylelikle siyâsî
iktidarın Çernobil kazâsından sonra tedbir alınmaması dolayısıyla
kanser vakalarının artmış olduğu hakkındaki iddiasının koskoca bir
siyâsî yalan olduğu bizzat Sağlık Bakanlığı'nın resmî kanser
istatistikleriyle de te'yid edilmiş oldu.
Lösemili çocukların oranındaki artış iddiasına gelince bu
konuda 1) Hacettepe Üniversitesi, 2) Karadeniz Üniversitesi, 3)
Trakya Üniversitesi Tıp Fakülteleri ve ke-zâ 4) İstanbul
Üniversitesi'nden konuyla ilgili pekçok bilim adamı çeşitli
panellerde de yazılı ve görüntülü basında da birbiri ardına
ellerindeki sonuçları takdîm eden açıklamalarda bulundular. Buna göre
: Türkiye'de lösemili çocuk vakalarının oranında bir artış
gözlenmemekteydi. Bu sonuç Uluslararası Kanserle Savaş Birliği ve
Yunan Kanser Cemiyetinin WHO'nun işbirliğiyle 6-8 Aralık 1991'de
Atina'da yapılan ve Çernobil Kazâsının Uzun Vâdeli Etkilerine tahsîs
edilmiş olan bir uluslarası toplantıda Finlandiya adına sunulan
tebliğin içeriği ile de tutarlıydı. Nitekim Çernobil kazâsından
Türkiye'den kat kat fazla etkilenmiş olan Finlandiya'da 1980 ilâ 1990
yılları arasında lösemi oranında bâriz bir düşüş gözlenmişti.
Artık koalisyonun bu konudaki ipliği pazara çıkmağa başlamıştı.
Çernobil kazâsının Türkiye'de umûmun sağlığı üzerinde bir tesiri
olmadığına dair paneller yapılıyor; bilim adamları konuşuyor,
gazetecilerin ve siyâsîlerin sorumsuzluklarının ülkede kollektif bir
paranoya ve histeri ihdâs etmiş olduğunu beyân ediyorlardı.
Gazetecilerden de Ömer Öztürkmen, Gürbüz Azak, Altemur Kılıç,
(rahmetli) Ahmet Kabaklı, (rahmetli) Prof.Dr. Ayhan Songar,
(rahmetli) Vecihi Ünal koalisyonun oyununu fark etmişler, veryansın
ediyorlardı. Bu konunun jakobenliğini yapan gazeteciler ise, başta
Oktay Ekşi olmak üzere, konudan usturuplu bir biçimde uzaklaşma
manevralarına başlamışlardı.
Bu hengâmede pekçok kuruluş da özel konferanslar ve hattâ
geceler tertipleyerek beni Çernobil kazâsının Türkiye üzerindeki
tesirlerini anlatmağa dâvet etmeğe başlamışlardı. Bu münâsebetle
İstanbul, Lüleburgaz, İzmit, Adapazarı, Bursa, Ankara, Konya,
Kayseri, Trabzon ve Rize'den aldığım dâvetlerde üç ay içinde toplam
30 kadar konferans verdim; 8 sohbete, 6 panele, çeşitli televizyon
kanallarında da 7 müzâkereye ve İstanbul, Adapazarı ve Trabzon'daki
bazı radyo istasyonlarında da sayısını hatırımda tutamadığım
sohbetlere katıldım.
Bu arada Sağlık Bakanı'nın kurmuş olduğu "Çernobil Radyasyon
Kazâsının Etkilerini Değerlendirme Kurulu" da Şubat 1993 sonuna doğru
raporunu yayınladı. Uz.Dr Ahmet Dündar Miski (Sağ.Bak. Müsteşar
Yard.), Uz.Dr. Servet Erbaşı (Sağ. Bak. Temel Sağlık Hizmetleri Genel
Müdürü), Op.Dr. Tevfik A. Akıncıoğlu (Sağ. Bak. Tedâvi Hizmetleri
Genel Müdürü), Prof.Dr. Ayşe Akın Dervişoğlu (Sağ.Bak. A.Ç.S.A.P.
Genel Müdürü), Uz.Dr. Cemil Kuşoğlu (Sağ.Bak. Kanserle Savaş Dairesi
Başkanı), Sâlih Hacıömeroğlu (Sağ.Bak. 1. Hukuk Müşâviri),Prof.Dr.
Şevket Ruacan (TÜBİTAK Tıp Araştırma Grubu), Prof.Dr. Yalçın Sanalan
(TAEK Başkanı), Prof.Dr. Önder Berk (Gülhâne Askerî Tıp Akademisi
Onkoloji Bilimdalı Başkanı), Doç.Dr. Nâzan Günel (Ankara Üniv. Tıp
Fak. Onkoloji Bilimdalı), Doç.Dr. Nâhide Konuk (Ankara Üniv. Tp. Fak.
Hematoloji Bilimdalı), Doç.Dr. Ceyda Karadeniz (Sosyal Sigortalar
Kurumu Ankara Hastahânesi), Doç.Dr. Erkan İbiş (Ankara Üniv. Tıp Fak.
Radyobiyoloji Bilimdalı), Prof.Dr. Uluhan Berk (Radyoloji Uzmanı) ve
Doç.Dr. İnci Gökmen223 (ODTÜ)'nün imzâlarını taşıyan bu rapor Sağlık
Bakanı'nın popülist manevralarına indirilen ilk büyük darbe oldu.
Raporda:
23 İnci Gökmen, Aykut Kence ve Olcay Birgül ile birlikte, "... sâdece
çaydan alınacak radyasyonun bile gelecek nesillerde birçok çocuğun
ölü ve sakat doğmasına sebeb olacağı..." iddiasını dile getiren ve
Basın'da ODTÜ Raporu diye bilinen raporun üç müellifinden biridir. Bu
rapor, ne yazıktır ki Ba-sın'ın da pompalamasıyla, hanımlar arasında
ihdâs ettiği korku ve vehim yüzünden en azından İstanbul'da pekçok
hâmile kadının kürtaja müracaat etmesine sebeb olmuş olan bir
beyannâmedir. Kendisinin Sağlık Bakanlığı'nın bu kurulunda eski
vehminden rücû' etmiş olmasını gene de takdîr edilmesi gereken bir
pişmanlık olarak addetmek gerekir.
"... Sonuç olarak: Bugüne kadar yapılan araştırmalara göre kanser ve
doğumsal anomaliler ile radyasyonun ilişkisini ortaya koyabilmek
mümkün olamamıştır.
Bununla birlikte; bu araştırmaların önümüzdeki yıllarda meydana
gelebilecek sağlık problemlerinin ortaya çıkarılabilmesi için devam
ettirilmesi ve sağlıklı çalışan kanser kayıt sisteminin oluşturulması
gerektiği ortaya konmuştur..."
denilmekteydi. Bunun türkçe yorumu ise şuydu:
• Koalisyon ortakları tarafından pompalanmış olan: "Çernobil kazâsı
dolayısıyla Türkiye'yi etkilemiş olan radyasyonun kansere ve sakat
çocuk doğumlarına sebeb olduğu" iddiası ilimle, gerçekle ilgisi
olmayan bir heze-yândır.
• Sağlık Bakanının Rize Hastahânesi'ndeki Havvâ Toptan isimli bir
hastanın hastalığını bir bakışta tesbit ederek: "Senin hastalığın
radyasyondan kaynaklanıyor" demiş olması da vehmini ilim addeden bir
safsatadır.
• TAEK eski başkanı Prof.Dr. Ahmed Yüksel Özemre'yi lösemili ya da
sakat doğmuş olan çocukların müsebbibi olarak göstermek ise yalnızca
âdî bir if-tirâdır.
Bu arada Câhit Aral hakkında verilmiş bir soruşturma
önergesinin TBMM'n-deki müzâkeresi esnâsında Meclis kendisini Meclis
Kürsüsü'nden dinleme kararı almıştı. Câhit Aral'ın konuşmasından
sonra, hakkında bir soruşturma açılması önerisi 17 oya karşı 380 oyla
reddedilmişti.
Ayrıca Uğur Dündar Arena programının yüzüncüsünde kendisiyle
yapılan bir röportajda sorulan "Bu 100programda hiç hatânız olmadı
mı?" sorusuna verdiği cevapta Câhit Aral'a karşı hatâlı davranmış
olduğunu kabûl etmiştir.
Tam bu târihlerde Meclis Araştırma Komisyonu tarafından ifâde
vermeğe dâ-vet edilmemi beklerken, bir taraftan 1) Komisyon'daki bazı
üyelerin benim cerbezeli davranmamdan çekindikleri için ifâdeme
müracaat edilmesine karşı oldukları; diğer taraftan da 2) özellikle
bana TRT'de halkı aydınlatmama ambargo koymuş olan eski bir Bakan'ı
açıklamamın ortalığı karıştırabileceği endîşesiyle farklı partilere
mensûb Komisyon üyelerinin aralarında centilmence(!) anlaşarak beni
Komisyon'a dâvet etmemek husûsunu kararlaştırmış oldukları haberi
geldi.
Bu haberi başka kaynaklardan te'yid ettiremedim. Buna karşılık
Çernobil kazâsı ile hiç ama hiç ilgisi olmayan meselâ Nükleer
Enerji'ye ve TAEK'e sürekli hasmâne tavır takınmış olan Prof.Dr.
Tolga Yarman gibi kimselerin ifâdelerine resmen müracaat edildiği ve
bunların ifâdelerinin pekâlâ zabta da geçirtildiği haberini birkaç
yerden te'yid ettirmek imkânım oldu. Ankara'dan kulağıma, SHP kökenli
üyelerin pekçok karşıt görüşlü kimsenin tanıklığına müracaat ederek
Komisyondaki dengeyi Koalisyon'un tarafına döndürmeğe çalıştıkları
dedikoduları ulaştı. Bunun üzerine ben de XV. Bölüm'de takdîm ettiğim
21 Şubat 1993 târihli raporu kaleme alarak TBMM Başkanı'na, Meclis
Araştırma Komisyonu Başkanı'na ve bütün Komisyon Üyeleri'ne ayrı ayrı
yolladım.
Komisyon'un çalışması dokuz buçuk ay sürdü. Sonunda ortaya 8
punto harflerle basılmış 103 sayfalık bir rapor çıktı. Bu rapor
TBMM'nin bir gece oturumunda kabûl edildi. Böylece Çernobil kazâsı
sırasında ve akabinde görevde olan Özal hükûmeti ile TAEK gibi tüzel
kişiliği haiz olanlar da dâhil olmak üzere sanıkların hepsi beraat
etti. Koalisyon ortaklarının iddialarının sâdece mesnetsiz iftirâlar
olduğunu ortaya koyan bu raporun kabûlünün Basın'da yer almasına
gizli eller mâni oldu. Haber yalnızca Hürriyet'in birinci baskısında
ve o da birkaç satırla çıktı, o kadar! Bu raporun başı ve sonuçlar
kısmı XV. Bölüm'de takdîm ettiğim raporumun ardında yer almaktadır.
Bütün bu hâdiseler sırasında telefonla ve Basın yoluyla bana
edilen hakâret, küfür ve iftirâlara karşı tanıdığım tanımadığım
pekçok kişiden de bana olan îtimâdlarını dile getiren telefon ve
mektuplar aldım. Ama bunlardan biri gene Feyzullah G. Diner imzâsını
taşıyordu:
21 Mayıs 1993
Muhterem Efendim,
Uzun seneler Almanya'da radyoterapist hekim olarak icrâ-i
faaliyet ettikten sonra dokuz sene önce dönmüş olduğum Türkiye'mde
müşâhede ettiğim pek çok garip hâdise ve tutum arasında bendenizi
Çernobil kazâsı ile ilgili şamata kadar rahatsız ve rencîde edenine
rastlamadım.
Çernobil kazâsının pek çok vechesini aksettiren ve bu
vechelerin tahlîllerini yapan almanca, fransızca ve ingilizce yabancı
dergiler, raporlar ve kitaplardan iktisâb etmiş olduğum mâlûmâta
istinâden kıymetli gazeteci, üniversite hocası ve iş adamı
dostlarımla bunların memleketimizdeki amme efkârında ihdâs ettiği
çalkantıların menşei hakkında yaptığımız münâkaşa ve müzâkereler
sonunda hâsıl olan kanaatimi ve infialimi dile getiren aşağıdaki
mârûzatımı dikkatinize hürmetlerimle takdîm ediyorum, Efendim.
(İmzâ) Feyzullah G. Diner
BASININ VE RİCÂLİN(!) LÖSEMİ SUÇLULARI: ÖZAL, ARAL VE ÖZEMRE
İÇİN BAŞLATTIKLARI KERİH KAMPANYAYA KARŞI NEFRETİMİN İFÂ-
DESİDİR
Gınâ verdi Çernobil, temcid pilâvı gibi. Mâlûm Basın da aştı, heyhât,
artık edebi!
Bunlar ikinci defa Çernobili patlattı! Millî huzuru, bakın, kimler
kimlere sattı?
Ve ne dolaplar döndü, bütün bunlar uğruna! Vicdansız rüzelânın
katkısı ne, soruna?
Bir yabancı şirketin milyarlık ilânları Kime ve nasıl gitti? Fehmedin
olanları!
Kezâ bir gazetenin, niçin, trilyonluk borcu Bir günde ertelendi?
Taaffün burcu burcu!
Ricâl'den kimdir olan bu pazarlığa âlet? Sahneye nasıl kondu bu
finansal rezâlet?
Nifâkı körükleyen: bir gazete, bir TV; Nasıl huzur bahşeder bunlara
sokağa, eve?
İngiliz yanlısıdır, sinsice, bu gazete; TV ise prim verir gıybete,
rezâlete.
Her şeyi satar bunlar, şahsî avanta için; Yağdırırlar, parayla, ister
gıybet ister kin.
Olsa, mes'ul makamda, dörtdörtlük birkaç adam, Bunca dert ve gaile
etmezdi arz-ı endâm.
Özal, Evren, Özemre, Aral ve Doğramacı, Mücrim ilânı için, oluşturdu
amacı.
Aral'ın da, rezilce, çarpıtılıp beyânı, Göz önüne serildi hepsinin
ihtiyânı(!)
Saldırdı kuduz gibi gene echel-ü erzel;
Bu türlü takdîr etmiş, heyhât, Rabb-i lâyezâl!
Üç maksada yönelik bu bir mel'un nifâktı. Birincisi: Özal'ı hırsla
tartaklamaktı.
Nükleer santrali tezyif için, sâniyen, Gınâ veren senaryo tezgâhlandı
yeniden.
Karar verince Devlet bir nükleer santrale, İhdâs etti şer güçler
başımıza gaile.
Sıkıntıyı çıkartan mendburları görün; Ve bu sefil gürûhun suratına
tükürün!
Meğer Petrol Karteli emretmiş tepelerden: "Petrole bağımlılık sana en
uygun giden.
Çernobil kazâsında bile başındakiler Bütün çocuklarını lösemili
ettiler.
Bak işte gördün TAEK denen âciz Kurumu. Saptar ODTÜ Raporu, bilgece
(!), bu durumu.
Bil, nükleer enerji yalnız ölüm getirir. Uslu ol, reddet onu; aklın
başına devşir!
Yararlansa Türkiye bu nükleer imkândan, Kartel'in bilânçosu fire
verir durmadan.
Tükaka edilmeli, onun için, bu santral, Bunu savunsalar da Özemre ile
Aral".
Ciddî tatbik edildi Kartel'in bu fermânı. Arsız "Beşinci Kol"un yok
millete amânı.
O yabancı şirket de Kartel'in malı, hayret! Hem santrale hem çaya
uzanan bu mel'anet,
İngiliz çaylarını pazarlarken bir yandan, Nükleer santrali de
yermekte idi; nâdân!
Vurmak için ülkenin ilerlemesine ket, Anti-propagandanın menşeidir bu
şirket,
Ne kadar ebleh varsa, gütmeğe öküz gibi, Hepsi de tâlib oldu îtiraza,
bittabi.
İşte bunun için de anti-nükleer şovlar, Mitingler, protestolar
birbirini kovalar.
Sâlisen: hıyânetle çayımız rezil oldu. İngiliz-severlerin cepleri
para doldu.
Lipton, Tedley ve Ricvey... ve daha niceleri Oldular, marketlerin,
bir anda eceleri.
Edildi Türk çayının içine meserretle; Nasıl kurtulsun Devlet bunca
câhil meretle?
Pek teşnedir îlâna cehâletini câhil, Ettiği haltı görmez; aslâ olamaz
kâhil.
Evhâmını ilm sayan bilgin bozuntuları Olmakta, bundan nâşî, mel'anet
tortuları!
Bunların dayanağı bir yalandı, kocaman; "Lösemi arttı" dedi bir
kâzib-i bed gümân.
Bu yalana dayanan bazı görgüsüz Ricâl(!) Sunulan çayı bile reddetti
bi'l isti'câl.
Siyâsî ikbâl için, bühtân edip her merde, "Çernobil kurbânıdır"
dediler her velede!
Hınzırlık semâsına doğru takınca kanat, Müstekreh bir şov oldu her
siyâsî beyânat.
Durumdan yararlanan çok erâzil kudurdu. Hayâsızca menfaat çarkları
döndü durdu.
Aynı kaba edenler görgüsüz Ricâl ile Mat oldular, âlimler verdiği ân
elele.
Resman dilini yuttu şovmen Sağlık Bakanı, Birkaç Tıp Fakültesi
çürütünce yalanı:
"Çernobil lösemiyi arttırmadı, bu kesin"!
Bu gerçek karşısında kâzibler ne halt etsin?
Artık idrâk etmeli bu oyunları Millet. "Ekonomik harp"dir bu; gâyesi:
millî zıllet.
Ama Basın ve Ricâl(!) bozmuşlardı huzûru; Kolay düzeltmez bunu,
hakîkatın zuhûru.
Baş tâcı edilmesi gereken Özemre de Hedefti hıyânete; ma'rûzdu azîm
derde.
Pişman etmek üzere, geldiğine Dünyâ'ya, Echel-erzel gürûhu
saldırdılar Hoca'ya!
Bu kadr-ü kıymet bilmez ma'lûl-i idrâk gürûh: Mahzâ cesed, mahzâ
nefs; ve muhakkak bilâ rûh!
Yırtındı tüm erâzil; itler gibi ürüdü, Ama bu nâfileydi; ilm kervanı
yürüdü.
Hoca da , Mâşâallâh, fevkalâde dayandı; Sabrı, teslimiyyeti, vekârı:
bî-pâyândı.
Aslında istendi ki ma'zûl olan bu Başkan Suçu atsın Özal'a bilâ edeb
ve-l erkân!
Bilmezler ki bu Hoca: "İstanbul Beyfendisi"; Tam bir "Eski Osmanlı";
haysiyyet âbidesi!
Adâlet ve ihsân ile emrolunmuş besbelli; İslâm'dır, âşikâr ki,
ahlâkının temeli.
Olsa da, Rab'dan başka, bir dayanaktan yoksun Bu "ilmi muhkem" âlim
neden ve kimden korksun?
Bu gürûhu, ilm ile mat ederek bu adam, Rezil etti topunu TV'de bilâ
hüddâm.
O tevâzu sâhibi ve zarif zâtın bile Sabrı taş tı ekranda, kükredi
celâliyle.
Çaktı suratlarına bir osmanlı tokadı, "Sizi gidi cühelâ!", bomba gibi
patladı 9.
Girdi popolarına cühelânın dilleri; Hoca ise, her zaman, sözünün
şaşmaz eri.
Ve bu celâl onları bir anda etti halâk, Sönüp gitti, hayrettir, bu
nifâk-ı muallâk!
Yırtınmıştı cühelâ, her fırsatta muttasıl; Boşa çektiler kürek; geçti
gitti bu fasıl.
Tecellî eder mutlak, hak-hakıykat güneşi, Hattâ hâîl olsa da, cehlin
vehminin leşi.
Lâyıktır erâzilin, tel'îne mel'aneti. Yıpratmayız onlara bu kutsal
emâneti.
O kutsal emânet ki Milletin huzûrudur; Edeble hıfzıdır ki rüzelâyı
kudurtur.
Hıfzet münâfıklardan Sen bu Milleti, yâ Rab, Türâb olmasın yurdum
min-el bâb ilel mihrâb!
* * *
Bunun adı "Mazoşizm"dir. Yani hırpalanmaktan zevk alma
hastalığı. Sayın Özemre oturumun ortalarına doğru bu hastalığı
keşfedip patladı: "Hadi oradan câhiller! Sizler hepiniz câhilsiniz".
Hayret! Bu azarı işitenler o saniye bir rahatladı, bir mayıştı ki,
görmeyin. Oturum da, ezilme ve hırpalanma hastalarının mutluluğu ile
sona erdi.
Aman be Hocam! Şu azarı baştan düşünüp bunca patırtıyı bize
dinletmeseniz olmaz mıydı? Demek, bazılarının üstüne böyle gidilmeli.
İğneli dilli, eli sopalı ve bol azarlı. Kibar âlim Özemre, bu ezik
adamlara tahammül gösteremedi ve patladı. Karşı görüştekileri
mutluluğa uçurdu.
Ciddi söylüyorum: Aydınlarımız silikliğe, çâresizliğe, üçüncü
sınıf adamlığa, ülkeyi zavallı görmeğe çok meraklı. Hele azarlanmaya.
XV. BÖLÜM
TBMM'NE ÇERNOBİL KAZÂSI İLE İLGİLİ AÇIKLAMAM
Giriş
26 Nisan 1986'da Rusya'da Çernobil Nükleer Santrali'nde vuku
bulan kazâ ile ilgili olarak Milliyet Gazetesi'nin 17 Aralık 1992'den
itibâren başlatmış olduğu yayın ve buna paralel olarak zuhur eden
benzer yayınlar, demeçler ve eylemler bir yandan 1) Türkiye'nin en
saygın millî araştırma kurumlarından biri olan Türkiye Atom Enerjisi
Kurumu'nu (TAEK'i), ve 2) bu kurumun profesyonel radyasyon uzmanı
personelini, öte yandan da 3) TAEK'in o dönem başkanlığını yapmış
bendenizi, ve 4) ka-zâdan bir süre sonra 26.5.1986'da sayın
Başbakan'ın isâbetli bir kararıyla kurulmuş olan Türkiye Radyasyon
Güvenliği Komitesi ile 5) bu Komite'nin eski başkanı Sanâyi ve
Ticâret eski Bakanı sayın Câhit Aral'ı: ya A) enformasyon
eksikliğinden, ya B) bilimsel temellere dayanmayan yorum hatâsından,
ya da C) kötü niyetten dolayı bigayrıhakkın töhmet altında
bırakmıştır.
Çernobil kazâsının Türkiye üzerindeki psikolojik, sosyolojik,
ekonomik, politik ve bilimsel yönlerden pekçok etkisi olmuştur.
Bilimsel vechesi yanında bu kadar çok sübjektif parametre de içeren
böyle bir konuya temkinle yaklaşılması gerekirken: 1) gerek Basın'ın
bir bölümünün, ve 2) gerekse radyasyon konusunun tüm veche-lerinde
uzman olmayan kimselerin, iyi niyetli olsa bile, en azından eksik
bilgiye dayanan girişimleri sonucu Türkiye o târihten bu yana tam bir
dezinformasyon (haber saptırma, dedikodu, maksatlı yalan haber icat
etme) ortamına sevkedilmiş bulunmaktadır.
Ne yazıktır ki zamanın TAEK Başkanı olarak Çernobil kazâsından
sonra vermiş olduğum beyânatların önemli bir bölümü yüksek tirajlı
gazetelerimizde hep çarpıtılarak, içeriği değiştirilmiş ya da iyice
budanmış olarak yayınlanmış ve hattâ benimle yapılmış olduğu ileri
sürülen hayâlî röportajlar dahi yayınlanmıştır. Bunlara karşı
yaptığımız îkaz ve itirazların hiçbiri kale alınmamıştır. TAEK
Başkanı iken Çernobil kazâsını izleyen günlerdeki yoğun bilimsel ve
idârî meşguliyetim ise her bir dezinformasyon merkezi ile ayrı ayrı
cidâlleşmeğe ve polemiğe girmeme izin vermemiştir.
Radyasyon konusunda (hele Çernobil kazâsında çıkan ve
Türkiye'yi etki altına alan radyasyonlar konusunda) gerçekten de: I)
söz söyleyebilecek, II) yorumlar yapabilecek ve III) önlemler
önerecek bir kimse olabilmek için, en azından, radyasyonların:
1. Mâhiyetini;
2. Kökenlerini;
3. Spektrumlarını;
4. Çeşitli ölçüm birimlerini;
5. Ölçüm yöntemlerini;
6. Ölçülmelerini gerçekleştiren cihâzların yapısını, fiziksel
prensiplerini, kullanım şekillerini,
7. Madde ile etkileşmelerini;
8. Yararlarını;
9. Zararlarını;
10. Zararlarının önüne geçmek için gerekli olan teknolojik ögeleri ve
hesap yöntemlerini;
11. Canlı hücre ile etkileşmelerini;
12. Kansere ve diğer bozukluklara yol açma risklerini ve bunların
bilimsel hesabını;
13. Bir canlı tarafından absorplanan dozun ölçülmesini ve bu dozu
hesaplama yöntemlerini;
14. Ölümcül radyasyon dozu düzeylerini;
15. Aslî müdâhale düzeylerini;
16. Türetilmiş müdâhale düzeylerini;
17. Aslî ve türetilmiş müdâhale düzeylerinin tesbitindeki farklı
felsefeleri;
18. ICRP (Uluslararası Radyasyondan Korunma Komitesi), WHO (Dünyâ
Sağlık Örgütü), ILO (Uluslararası Çalışma Örgütü), FAO (Gıdâ ve Tarım
Örgütü), IAEA (Uluslararası Atom Enerjisi Ajansı), AT (Avrupa
Topluluğu) gibi uluslararası örgütlerin: I) aslî ve türetilmiş
müdâhale düzeylerinin tesbitindeki tutum ve felsefelerini, II)
bunların arasındaki farkları ve nüansları, III) bu örgütlerin
radyasyon ile ilgili yayınlarını;
19. ALARA İlkesi'ni ve bunun gerektirdiği dengeli stratejinin temel
ilkelerini; ve en önemlisi de
20. Bir kişinin değil de, belirli şartlar altında, bir popülâsyonun
absorpladığı radyasyon dozunun; ve
21. Radyasyon riskinin hesaplanması için gerekli stratejiyi ve hesap
yöntemlerini
çok iyi bilmek gereklidir.
Bunlar biribirilerine o kadar sıkı bağlıdırlar ki Çernobil
kazâsı gibi çok yönlü bir olayda bunların birini ihmâl etmek konuyu
saptırmak ve kavram kargaşasına yol açmak için yeter de artar bile!
Bu işte iyi niyet sâhibi olmak yeterli değildir; mutlaka
"Radyasyondan Korunma" konusunda uzman olmak da gerekir! Akademik
titri olup da Çernobil kazâsı dolayısıyla bir sürü isâbetsiz
yorumlarda bulunmuş olanlar eğer bu konunun gerçekten de uzmanı
olsalardı bunların "Radyasyondan Korunma" konusunda yüksek lisans ve
doktora programları açmış ve tezler idâre ediyor olmaları gerekmez
miydi? Nitekim bu konuda, Basın'ın belirli bir kesiminin yanında,
zihinleri karıştıranların diğer bir bölümü de radyasyondan korunma
konusunda uzman olmayan ama ille de bu konuda bir şeyler söylemek
isteyen ve çoğu kere de bu konudaki vehimlerini hâzâ ilim zanneden
akademik unvanlı bazı kimseler olmuştur.
Bu zevâtın bir bölümü, konunun 1) üniversiter akademizmin
züppeliklerine, spekülâsyon ve cidâl hırsına tahammülü olmayan;
ayrıca 2) kesin bir karar-önlem mekanizmasının dirâyetle, selâbetle
ve sür'atle kuvveden fiile çıkarılmasını gerektiren; ve 3) pekçok
bakımdan kendilerini aşan dramatik bir konu olduğunu maalesef idrâk
edemedikleri gibi, bir de, 4) ancak TAEK'deki 60 kadar uzmanın bir
"ekip çalışması" sâyesinde üstesinden gelinebilecek olan bu girift
konunun, münferit ahkâmlar ileri sürülerek halledilebileceği zehâbına
da kapılmışlardır.
Gerçekten de Çernobil kazâsının Türkiye üzerindeki etkileri
karşısında 1) çok hassaslaşan, 2) önyargı ile TAEK'in mevcûd
tehlikeyi örtüp de Hükûmet'in emirlerini uygulayan âciz, yeteneksiz,
ilmî haysiyet ve deontolojiden nasibsiz bir Kurum olduğu vehmine
kapılan ya da bunun böyle olduğunun dedikodusunu yapmak ve bu
dedikoduyu yaymak menfaatlerine uygun gelen, 3) bu konuda açıklama
yapmak yetkisine sâhip tek kimse olan TAEK Başkanı'na başvurmayı
hatırına bile getirmeden dedikodu ve vehimlere i'tibâr ederek hüküm
veren (ama aslında kendi uzmanlık alanlarında değerli olan) o kadar
çok bilim adamı radyasyon konusunda o kadar isâbetsiz beyânlarda
bulunup o kadar zırva önlemler ileri sürmüşlerdir ki bu davranışın
boyutları, kollektif bir histeri nöbetini andıracak biçimde, gitgide
"bilimsellikten uzak kollektif bir dedikodu ve spekülâsyon marazı"na
dönüşmüştür.
Özellikle 17 Aralık 1992 - 24 Ocak 1993 aralığında, yâni
Çernobil kazâsının Türkiye üzerindeki etkilerinin yazılı ve görüntülü
basında yoğun olarak gündeme getirildiği ve ısrarla gündemde
tutulduğu günlerde, bu dezinformasyon ortamının ihdâs etmiş olduğu
spekülâtif ortamdan açıkça medet uman ve bu sebeple de bunu bilinçle
ve/veyâ temkinsizce körükleyen pekçok kesim ve şahıs ortaya
çıkmıştır:
Bunların başında Türkiye'nin nükleer enerji kökenli
elektrik üretmesini istemiyenler gelmektedir. Bu mahfeller altmışlı
yılların sonunda, yetmişli ve seksenli yılların ortalarında
Türkiye'nin bu yöndeki girişimlerini üç kere baltalamağa ve akim
bırakmağa muvaffak olmuşlardır. Şimdiki hükümetin Enerji ve Tabiî
Kaynaklar Bakanı sayın Ersin Faralyalı'nın bir nükleer santral tesisi
için yapımcı firmalardan teklif alınmakta olduğunun açıklanmasından
bir hafta geçmeden son olayların patlak vermiş olması Türkiye'nin
nükleer enerjiden yararlanması gerektiğini savunan ve bu konunun
1968'denberi çilesini çekmiş uzmanlar tarafından en azından çok
mânidar bulunmuştur.
Nitekim Türkiye 1000 MWe'lik bir nükleer santral tesis edecek
olursa bu, yılda 1.600.000 ton petrol tasarrufuna eşdeğer bir kazânç
temin edecektir. Türkiye'nin böyle on nükleer santrali olsa bu, yılda
16.000.000 ton petrol tasarrufu demektir. Eğer Türkiye'nin bu
misâlini meselâ Kuzey Afrika ve Ortadoğu'daki 9 müslüman ülke daha
izlese, bir nükleer santralin ömrünün 30 yıl olduğu göz önünde
tutulduğunda, bu on ülke 30 yılda 4.800.000.000 ton (dörtmilyar
sekizyüzmilyon) ton petrol tasarruf edeceklerdir.
Türkiye'nin petrole bağımlı kalması söz konusu mahfellerin
işine gelmektedir! Bu mahfeller: 1) Dünyâda nükleer enerjiden
yararlanan ülkelerin sayısının azalması, 2) azalmasa bile bugünkü
statükonun muhafaza edilmesi, 3) hiçbir başka ülkenin nükleer
enerjiden yararlanmağa teşebbüs etmemesinin temin edilmesi husûslarında
irâde sâhibidirler; ve bunu temin için de hiçbir engel
tanımamaktadırlar.
Bu son olaylarda, tıpkı Çernobil kazâsını izleyen dönemde
olduğu gibi ama çok daha yoğun ve çok daha iyi organize edilmiş bir
eylem plânı uyarınca, bu mahfellerin Türk halkına vermek istedikleri
mesaj ise şudur: "Ey Türk halkı! Sizin şu TAEK'iniz yok mu? Bu
öylesine âciz, ilimsiz, beceriksiz, dirâyetsiz ve üstüne üstlük
öylesine kötü niyetli bir kurumdur ki bu basit Çernobil kazâsını dahi
yüzüne gözüne bulaştırmış, size radyasyon yutturmuş, hâmilelerin
düşük yapmasına ve doğan çocukların da ucûbe ya da lösemili olmasına
sebebiyet vermiştir. Bir de siz nükleer enerjiye geçmek istiyorsunuz!
Pekiyi ama nükleer enerjinin çevreye vereceği(!) zararı bu kurum mu
önleyecek? Nükleer santralinizi bu kurum mu kontrol altında tutacak
da yeni Çernobil olmakdan koruyacak? Eski performansına bakıldığında,
muhakkak ki hayır! O hâlde siz, siz olun da bu kuruma güvenerek
nükleer enerjiye katiyyen geçmeyin!"
**2. Bu durumda kısa vâdede en çok yararlanan ise Avrupa'daki
çay pazarının % 80'den fazlasına hâkim durumda bulunan bir (AT)
ülkesidir. Bu ülke Türk çayını rezil rüsvâ etmek için her ama her
çâreye başvurmuştur. Bu bakımdan Çernobil kazâsı da bu ülke için çok
uygun bir fırsat teşkil etmiştir. Seksenli yılların sonunda Rize'de
toplanan bir Uluslararası Çay Konferansı'nda Kenya delegesi:
"Çay siyâsî bir bitkidir. Emperyalist güçlerin bağımsız üreticilere
hayat hakkı tanımadığı bir bitkidir. Kenya çay üretmekle birlikte
çayına hâkim değildir. Kenya'nın çayına, bunun Dünyâ'yapazarlamasını
yapan ülkeler hâkimdir."
demiştir. Konferansa tebliğ sunun bütün Türk bilim adamları ve
teknokratlarının Türk çayının geleceğinin muhakkak ihrâcata bağlı
olduğu husûsunda ittifâk etmelerine rağmen, söz konusu AT ülkesinin
çay şirketleriyle sıkı çıkar bağlantısı bulunan Hollanda'nın delegesi
ise açıkça:
"Türklerin ürettikleri çaylarını ihrâc etmeye kalkışmaları büyük
hatâdır. Sizin yapacağınız en isâbetli iş tüketeceğiniz kadar çay
üretmektir. İlle de ihrâcat derseniz bu ısrarınızın sonuçlarına da
katlanmak zorunda kalırsınız"
diyebilmiştir. Bu açık bir tehdit olmasa bile en azından Türkiye'nin
karşılaşacağı büyük güçlüklere ve oyunlara işâret eden bir îkaz
olarak kabûl edilmelidir.
Söz konusu AT ülkesi 1986 sonlarına doğru AT alt
komisyonlarından birinde kendi pazarladığı Hind çayının
karakteristiklerinin "AT Çay Standardı" olarak kabûl edilmesi
husûsunda bir girişimde bulunmuştu. Türk ve Hind çayları arasındaki
tek fiziksel fark Hind çayının kilosunda bir mikrogram bakır
bulunmasına karşılık Türk çayının kilosunda üç mikrogram bakır
bulunmasıdır. Eğer Türk Hâriciyesi'nin faaliyeti söz konusu ülkenin
bu girişimini engellemeğe muvaffak olamasaydı Türk çayı Avrupa
piyasasına ebediyyen giremeyecekti.
Bu i'tibârla, TBMM'nin sayın Araştırma Komisyonu'nun, benim
TAEKden ayrılmamdan sonra, "Radyasyonlu Türk Çayı" imajının niçin ve
hangi resmî kişiler ve makamlar tarafından 1) 5 yıl sürekli olarak,
ve de kabûl etmek gerekir ki başarılı bir biçimde, vitrinde tutulmuş
olduğunun ve 2) bugün dahi vitrinde tutulmak istendiğinin sâiklerini
de araştırması da kanaatimce fevkalâde isâbetli olurdu.
**3. Basının sebeb olduğu son dezinformasyon, politik ortamı
da çalkalan-dırmış bulunmaktadır. Sağlık Bakanı sayın Yıldırım
Aktuna'nın dahi Çernobil kazâsı sonunda Türkiye'de lösemi vakalarının
arttığı yolunda üretilmiş olan dedikoduların büyük etkisi altında
kaldığı ve, bu etkinin tabiî sonucu olarak da, gerek kendisinin
gerekse sayın Başbakan'ın ve Hükûmet'in pekçok yönden büyük
rahatsızlıklar yaşadığı gözlenmiştir.
**4. Durumdan yararlanabilecekleri ümidiyle, löseminin
tedâvisinde faaliyet gösteren bazı hekimler ile bazı kuruluşlar da
yangına körükle gitmekden geri kalmamışlar "Çernobilzede lösemililer
(!)"in yeşil kart kapsamına alınmaları için propaganda yapmışlar ve
Basın yoluyla baskı icrâ etmeğe kalkışmışlardır. Ellerinde hiçbir
bilimsel kanıt yok iken her muayene ettikleri kanserli çocuğu
lösemili ve hem de Çernobilzede lösemili(!) gibi göstermişlerdir.
Beklentilerinin, bu bahâne ile Devlet'-ten istedikleri gibi bir
yandan kuruluşlarını genişletmek üzere parasal yardım ve diğer yandan
da tedâvi ücreti tahsil etmeğe yönelik ticârî bir amaç olduğunun
kimsenin aklına gelemeyeceğini zannetmişlerdir. Bu kesimin öncülüğünü
yapmış olan zât ise meslekdaşlarının kendisini deontoloji ve meslek
ahlâkına dâvet etmesiyle daha sonra ilk beyânatlarını yalanlayan
ifâdeler kullanmışsa da onun bu dönüşü sebeb olduğu tahrîk ve nifâkı
izâle etmeğe, ne yazık ki, yetmemiştir.
**5. Devlet'i, devletin saygın kurumlarını, Devlet'e
fedâkârâne hizmet etmeyi fazîlet addedenleri kayıtsız şartsız
karalamayı hayatlarının yegâne gâyesi addeden ama kendilerine
insancıl, demokrat, çoğulcu, özgürlükçü sıfatlarını yakıştırabilen
pekçok dernek, meslek kuruluşu, kişi ve vakıf da bu dezinformasyon
ortamında karışıklık çıkarmaktan, iftirâlar atmaktan ve memleketin
sulh ve sükûnunu destabilize etmekten âdetâ zevk almışlar;
Savcılıklara bendeniz hakkında ve bunun yanında da sayın Aral'ın,
sayın Prof.Dr. İhsan Doğramacı'nın, sayın Turgut Özal'ın ve sayın
Kenan Evren'in hakkındayüzlerce(!) suç(!) duyurusunda bulunmuşlardır.
**6. Kurulduğundanberi Yüksek Öğretim Kurulu (YÖK) ile fikren
barışık olmayan bazı üniversite mensubları da YÖK'e çullanmak için
Çernobil kazâsı ile ilgili bazı bürokratik husûsları, Basın'ın da
belirli bir kesiminin desteğiyle, abartarak bu ortamdan şahsî
çıkarları için yararlanmakta hiçbir beis görmemişlerdir.
Bütün bu husûsların TBMM Araştırma Komisyonu'nun sayın üyeleri
tarafından de derinliğine tezekkür ve tahlîl edilmesi gerektiği
inancımı bu vesîle ile dile getirmek isterim.
TAEK'e Yöneltilen Suçlamalar
Çernobil kazâsı ile ilgili olarak 17 Aralık 1992'den bu yana
çeşitli kişiler ve mahfeller tarafından TAEK'e yöneltilmiş olan
suçlamalar şunlardır:
• TAEK Çernobil kazâsı sonrası atmosfere yayılan radyoaktif
serpintileri zamanında tesbit etmemiştir.
• TAEK radyasyon ölçümlerine 33 gün sonra başlamıştır.
• Radyasyonun varlığı halkdan gizlenmiştir.
• TAEK'in elinde ülkemizi etkilemiş olduğu biçimde Çernobil kazâsının
etkilerini tesbit edip göğüsleyecek kadar radyasyon ölçüm cihâzı
yoktu.
• Doğu Karadeniz Bölgesinde hiçbir önlem alınmamıştır.
• Radyasyon ölçüm sonuçları da halkdan gizlenmiştir.
• Halka radyasyonlu fındık yedirilmiş, radyasyonlu çay içirilmiş;
hattâ 1985 ürünü temiz çaylar bile radyasyonlu çaylarla
karıştırılarak kirletilmiştir.
• Radyasyonlu gıdâlar başka ülkelere ihrâc edilmiş; bu ülkelerin
vatandaşlarını da radyasyonlu gıdâlarla zehirleyerek(!) insanlık suçu
(!) işlenmiştir.
• Halk bilgisiz bırakılmış, önlem alınmasının(!) önüne geçilmiştir.
• Zamanın hükûmeti TAEK Başkanı'na baskı yapmış; Başkan da radyasyon
düzeylerini ve dozlarını düşük göstermiştir.
• TAEK, kritik radyasyon bölgeleri ile Türkiye'nin geri kalan kısmı
arasında, kişilere yüklenen radyasyon dozu açısından hiçbir fark
gözetmemiştir.
• (İstanbul Milletvekili sayın Algan Hacaloğlu'nun 26.1.1993 günü
sayın Câhit Aral'ın TBMM'ndeki savunması esnâsındaki müdâhalesinde
ifâde ettiği gibi) Edirne ve Doğu Karadeniz gibi kritik bölgelerde
Çernobil kazâsının kişiye yüklemiş olduğu bir yıllık radyasyon dozu
59,4 mRem değil 450 mRem dir(!).
• (Sağlık Bakanı sayın Yıldırım Aktuna'ya göre de:) Halkın yediği
fındığın üzerine ve içtiği çayın üzerine kaç gramdan fazla yenildiği
veyâ kaç bardaktan fazla içildiği zaman zararlı olduğu yazılmamıştır.
• TAEK'in gizlediği radyasyon dozu dolayısıyla hâmileler sakat çocuk
doğurmuşlardır.
• Radyasyonlu çay yüzünden hâmileler nesiller boyu hep sakat çocuk
doğuracaklardır.
• Çernobil kazâsında sonra Türkiye'de insanların yüklenmiş olduğu
radyasyon dozu kanser vakaları oranının artmasına yol açmıştır.
• Aynı radyasyon dozu lösemili çocuk sayısı oranının artmasına da
sebeb olmuştur.
TAEK'in Sorumluluğu ve Yetkisi
1982 târihli 2690 sayılı "Türkiye Atom Enerjisi Kurumu
Kanûnu" 1985 târihli "Radyasyon Güvenliği Tüzüğü" ile Çernobil kazâsı
vuku bulduğunda her ikisi de geçerli olan 1968 ve 1975 târihli
"Radyasyon Sağlığı Yönetmelikleri" tetkik edildiğinde, ülkenin
radyasyon sağlığı ve güvenliğini temin görevinin bilimsel
sorumluluğunun ve yetkisinin yalnızca TAEK'e ait olduğu görülür.
Kurumun ekonomik ve siyâsî yetkileri de sorumlulukları da yoktur. Bu
bakımdan son dezinformasyon ortamında sıkça yapılan kavram
kargaşasında:
1) TAEK'e yüklenilmek istenen ekonomik ve siyâsî sorumluluk ve yetki
telmihleri de,
2) Türkiye'nin radyasyon sağlığı ve güvenliği konusunda hükûmetlere,
devlet adamlarına ve başka kuruluşlara veyâ başka kişilere
yüklenilmek istenen bilimsel yetki ve sorumluluklar da
muhâldir, mesnetsizdir, keenlemyekûndur.
TAEK'in yasal yetkisi ve sorumluluğu ise gayr-ı kabil-i
intikaldir; yâni bu yetki ve sorumluluklar başka herhangi bir kuruma,
kuruluşa veyâ kişiye devredilemez. Herhangi bir kurum, kuruluş veyâ
kişi bu yetki ve sorımluluklara sâhip çıkamaz, kendini TAEK'in yerine
koyamaz.
TAEK başkanlığım esnâsında Kurum bilimsel işbirliğine her zaman
açık olmuş ama bu yasal yetki ve sorumlulukların bütünlüğü kesinlikle
ve titizlikle korunmuştur. Kimsenin bunlara tasallut etmesine müsaade
edilmemiş; ve TAEK'in yetkisi ve sorumluluğu her fırsatta alenen
vurgulanmıştır.
Dışişleri Bakanlığı'nın önerisi ve sayın Başbakan'ın da tasvib
ve emriyle 26.05.1986'da kurulmuş olan Türkiye Radyasyon Güvenliği
Komitesi (TRGK) ise, karşılaşılan yeni durumları çözümlemek için 2690
sayılı kanûnun TAEK'e verdiği yetkilerin yeterli olmadığı
anlaşılınca, siyâsî irâdeye dayanan bir müşâvere, koordinasyon ve
karar organı olarak kurulmuştur. Sayın Başbakan'ın bu tasarrufu
fevkalâde isâbetli bir önlem teşkil etmiş; ve TRGK ile TAEK
arasındaki çalışma âhengi ise böyle kritik zamanlar için örnek olarak
gösterilecek bir âhenk olmuş; Kurum'un ve Komite'nin yetkileri ve
sorumlulukları kesin sınırlarla ayrılmış olduğundan TRGK-TAEK
işbirliğinde yetkilerin ve sorumlulukların aidiyeti bakımından
herhangi bir uzlaşmazlık da söz konusu olmamıştır.
Bu durum muvâcehesinde de, gerek TAEK'in yasa gereği doğrudan
doğruya şahsına bağlı bulunduğu sayın Başbakan gerekse hükümetin
diğer sayın üyeleri tarafından: 1) TAEK'in yetki ve sorumluluklarına,
2) TAEK Başkanı olarak bana, 3) ya da doğrudan doğruya TAEK'e,
veyâhut da 4) TAEK'den herhangi bir kimseye alınması gerekli önlemler
ya da radyasyon düzeyleri hakkında hiçbir müdâhalede ve hiçbir
telkinde bulunulmamış olduğu gibi TAEK'in bu konudaki bütün önerileri
de itirazsız derhâl kabûl görmüştür. Bundan dolayıdır ki TAEK,
özellikle
Çernobil kazâsını izleyen dönemde, görevini tam bir vicdânî huzur ve
kanaat-i kâmileyle yapmıştır.
Çernobil Kazâsını İzleyen Günlerde TAEK'in Aldığı Önlemler
* Çernobil kazâsı 26 Nisan 1986'da vuku buldu; ama Dünyâ kamuoyuna 29
Nisan 1986 akşamı açıklandı. Haberi TV'den duyduktan 15 dakika sonra
TAEK Radyasyon Sağlığı ve Güvenliği Dairesi'nin (RGD'nin) ve Çekmece
Nükleer Araştırma ve Eğitim Merkezi'nin (ÇNAEM'in) yetkililerine
verdiğim emirlerle TAEK'i teyakkuz durumuna geçirdim. Ankara Nükleer
Araştırma ve Eğitim Merkezi'nde ve İstanbul'daki ÇNAEM'de 30.04.1986
sabah saat 08.00 den itibâren havadaki radyasyon düzeyi fevkalâde
hassas ölçüm cihazlarıyla ölçülmeğe başlandı. Aynı gün İstanbul'da
09.35'de âletin ibresi ilk defa doğal düzey olan 7,8
mikroröntgen/saat'ten 9,6 mikroröntgen/saat'e yükseldi.
* Kamuoyunu aydınlatmak amacıyla 30.4.1986'da saat 12.00'de TV'ye bir
açıklama yaptım ve 16.30'da da ÇNAEM'de bir basın toplantısı tertib
ettim. Bu basın toplantısında kazânın Türkiye üzerindeki muhtemel
etkilerini anlattım. TAEK olarak alınan ve alınacak olan önlemleri
açıkladım. Bunlar, 1 ilâ 5 Mayıs 1986 günlü gazetelerde, kimisinde
resimlerle birlikte, haber olarak yayınlandı.
* 1.5.1986 öğle vaktine kadar gerek kendi topladığımız ölçüm
sonuçları, gerekse Anadolu Ajansı ve diğer uluslararası kuruluşlar
ile temâs ederek elde ettiğimiz bilgiler, Devlet Meteoroloji İşleri
Genel Müdürlüğü'nden elde ettiğimiz meteorolojik previzyon
haritalarının ışığında, RGD tarafından değerlendirildi. Sonuç olarak
radyasyonun etkisine ilk mâruz kalacak olan yörenin Edirne ve civârı
olacağı anlaşıldı.
Bunun üzerine hiç beklemeksizin ÇNAEM'e telefon ederek:
• En geç o günün akşamına kadar, bir tânesi hâriç olmak üzere, bütün
gezici radyasyon ölçüm ekiplerinin Edirne'ye gönderilip orada
merkezlendirilmele-rini,
• Ekiplerin gecelemeleri için Edirne'de misâfirhâneleri bulunan
devlet kuruluşlarıyla temâsa geçilmesi,
• Edirne'ye varan ekiplerin derhâl civâra dağılarak havadaki
radyasyonun değişimlerini sürekli ölçüp kaydetmeğe başlamaları,
• Ölçüm sonuçlarını belli aralıklarla TAEK Radyasyon Sağlığı ve
Güvenliği Dairesi başkanlığına bildirilmesi,
• Radyasyon düzeyinde anormal bir artış gözlendiğinde ise durumun
derhâl RGD'ye ya da bizzat bana bildirilmesi,
• Ot, süt, su, toprak numûnelerinin nükleer spektroskopik tetkik için
her gün özel bir kurye ile Çekmece Nükleer Araştırma ve Eğitim
Merkezi'ne gönderilmesi,
• ÇNAEM'de: a. Sağlık Fiziği, b. Radyobiyoloji, ve c. Tahribatsız
Muayene lâboratuvarlarındaki ölçüm sistemlerinin bu numûnelerin
tetkiki için hazırlanması,
• Son gezici radyasyon ölçüm ekibinin de Sinop-Anamur hattının
batısındaki bölgeyi radyasyon düzeyi açısından sür'atle taramak üzere
yola çıkartılması,
• İstanbul'da şehir suyundaki radyoaktiflik bulunup bulunmadığının
her gün tetkik edilmesi ve ayrıca da Terkos Gölü'nden alınacak
numûnelerin de incelenmesi, ve
• ÇNAEM'de izinlerin kaldırılması
tâlimatlarını verdim.
Ertesi günü, bu arada, Akçakoca'da tesis ettirttiğim sâbit
radyasyon ölçüm istasyonundan gelen radyasyon ölçüm verileri bu
civârda havadaki radyasyonun yavaş fakat sürekli artmakta olduğunu ve
hattâ Karasu mevkiinde havadaki radyasyonun, sürekli olmamak
şartıyla, 150 mikroröntgen/saat düzeyine erişmiş olduğunu
göstermekteydi. Bu, o yöre için doğal radyasyon düzeyinin 20 katı
fazla olmasına rağmen sağlık açısından hiç de tehlikeli bir düzey
değildi. İstanbul'da havadaki radyasyon ise kısa süren ve 30
mikroröntgen/saat düzeyine kadar yükselen bir artıştan sonra gene
doğal düzeyine avdet etmişti. Ankara'da ise belirgin bir artış
gözlenmiyordu.
TAEK'in, o sıralarda, idârî personel de dâhil olmak üzere 600
kişi civârında bir personeli vardı. Ve bunların onda biri kadarı yâni
60 kişi kadarı sağlık ve radyasyon fiziği konularında uzmanlaşmış ve
dolayısıyla da radyasyon ölçüm ve verilerini değerlendirmek ve
yorumlamak bilgisine, yeteneğine, sorumluluğuna ve yetkisine sâhip
kimselerdi. 1) Küri, röntgen, röntgen/saat, rad, rem, gray, sievert,
bekörel gibi farklı radyasyon birimlerinin anlamlarını hatâsız olarak
tefrik edebilen, 2) gözlerinin önünde doğal olarak somutlaştırabilen,
ve 3) bu birimlerin alt ve üst katlarının büyüklük mertebelerinin
nelere delâlet ettiğini bilen, ayrıca da 4) çeşitli radyasyon
düzeylerinin değerlendirilmesini yapabilecek yegâne kimseler işte bu
60 kişi kadar olan uzman gruptu.
Bunlardan da 10 ilâ 12 kadarı radyasyon korunması konusunda
profesyonel uzmandı. Radyasyon korunması üniversitelerimizin o günkü
yüksek lisans ve doktora programlarında yer almayan özel bir uzmanlık
dalıdır. TAEK'deki bu uzmanlar ise Türkiye'nin nükleer enerjiye geçiş
süreci içinde Devlet tarafından yurt dışındaki üniversiteler ve
araştırma merkezlerine gönderilmiş ve özel olarak eğitilmiş
kimselerdi. Dolayısıyla o günlerde radyasyon düzeylerinin sağlık
açısından bilimsel değerlendirmesini yapabilecek bilgi ve deneyim
düzeyindeki bütün elemanlar yalnızca ve yalnızca TAEKde istihdâm
edilmekteydiler. Bu elemanlarımızın önemli bir bölümü ayrıca TAEK
tarafından da çeşitli vesîlelerle yabancı ülkelere gönderilmiş, orada
bilgi ve deneyimlerini pekiştirmişlerdi. Hemen hepsi de İngilizce'yi
iyi biliyor, ve meslek aşkıyla, radyasyon konusundaki literatürü
yakından izliyorlardı; en azından da Uluslararası Radyasyondan
Korunma Komitesi'nin (ICRP'nin) ve Uluslararası Atom Enerjisi
Ajansı'nın (IAEA'nın) yayınlarını ve tebliğlerini sürekli izliyorlar
ve içeriklerini çok iyi biliyorlardı. Bu bakımdan hepsi de bu kritik
durum karşısında TAEK'in güvencesini oluşturuyordu.
* TAEK içinde aldığım önlemler arasında "Radyasyon düzeylerinin,
bunların bilimsel olarak ne anlama geldiğini idrâk edecek ve
yorumlayacak kadar bilgi düzeyi olmayan kimselere açıklanmaması" da
vardı. Zîra 1957 de İngiltere'de vuku bulmuş olan ilk sınaî nükleer
reaktör kazâsı olan Windscale kazâsında İngiltere'nin Atomic Energy
Authority'sinin her gün yayınladığı radyasyon düzeyi listelerinim
serinkanlı ingilizler arasında ne kadar büyük bir panik ihdâs etmiş
olduğunu bilmekteydim. Ve hattâ bu nükleer kazâ, 1958 de mezun
olduğum Fransa'da Saclay Nükleer Araştırma Merkezi'ndeki Institut
National des Sciences et Techniques Nucleairesde (Fransız Nükleer
Bilimler ve Teknoloji Millî Enstitüsü'nde) Atom Mühendisliği eğitimim
esnâsında ilginç bir vaka incelemesi (case study) olarak takdîm
edildiğinde, radyasyon düzeylerinin avâma açıklanmasının mahzurlarına
da işâ-ret edilmiş ve bunun faydadan çok zarar verdiğinin gözlenmiş
olduğu vurgulanmıştı. Nitekim Çernobil kazâsından sonra Fransa'da da,
İsviçre'de de radyasyon düzeyleri avâma açıklanmamıştır.
Böyle bir nükleer kazâda radyasyon düzeylerinin avâma açıklanıp
açıklanmaması gerektiği konusu bugün yâni 1993'de bile uluslararası
plâtformda tartışılan bir konudur. Halkın aydınlatılmasında ne türlü
bir strateji uygulanması gerektiği husûsunda da bir fikir birliği
hâlâ teessüs edebilmiş değildir. Ancak halkın aydınlatılması
konusunda teknik personelden değil de özel eğitilmiş sağlık
personelinden yararlanılmasının isâbetli olacağı fikri OECD Nükleer
Enerji Ajansı tarafından 11-13 Ocak 1993'de Paris'de toplanmış olan
uluslararası bir konferansda ağır basmış görünmektedir.
* Ben de bu deneyime dayanarak, Türkiye'deki radyasyon düzeylerinin,
ancak ve ancak bunu bilimsel olarak fehm ve temyîz edebilecek resmî
kuruluşlara açıklanmasına karar verdim. Nitekim IAEA ve OECD Nükleer
Enerji Ajansı gibi kuruluşlara bu radyasyon düzeyleri düzenli olarak
ulaştırıldı; onlar da kendilerinde mahfuz bilgileri TAEK'e
ulaştırdılar. Ayrıca yabancı devletlerin Atom Enerjisi Kurumları ile
de radyasyon düzeyleri hakkında düzenli ve sürekli bilgi alış-verişi
yapıldı. Ama Türkiye'de TAEK'in radyasyon düzeyleri hakkındaki
bilgileri bir tek Hacettepe Üniversitesi resmen taleb etmiş ve bu
bilgiler de kendisine verilmiştir. Hacettepe Üniversitesi de bu
bilgileri yalnızca bilimsel amaçla kullanmıştır.
* TAEK'in tahmîn ettiği vechile Edirne ve civârı, 3 Mayıs 1986 akşamı
saat 20.20'de, gökgürültülü sağnak şeklinde yağan ve bir ara da
doluya çeviren bir yağmurun yere indirmiş olduğu radyoaktif
serpintilerle radyasyonun etkisi altına girdi. Aynı gece 20.35'den
itibâren Edirne ve civârından TAEK ekiplerinin ölçtükleri radyasyon
düzeyi verileri TAEK Başkanlığı Radyasyon Sağlığı ve Güvenliği
Dairesi'ne ulaşmağa başladı.
* Aynı gece saat 22.30'da sayın Başbakan'a genel durum ile aldığımız
ve alacağımız önlemler hakkında telefonla bilgi verdim. Kendisi bana
herhangi bir tehlike olup olmadığını sordu. İlk gelen ölçüm
sonuçlarına göre hayatî bir tehlikenin asla söz konusu olmadığını ama
bizleri gene de endîşelendiren bir durum bulunduğunu, bu durumun
aydınlığa kavuşabilmesi ve özellikle de insanlara fazladan yüklenecek
radyasyon dozunun hesaplanabilmesi için 3 ilâ 4 gün daha ölçüm yapıp
Trakya'nın radyoaktif kontaminasyon haritasının çıkarılması
gerektiğini bildirdim. Bunun üzerine sayın Başbakan: "Ahmet bey,
yetkili sizsiniz" dedi.
* Saat 22.45 civârında ise Türkiye Radyo Televizyon Kurumu'nu
arayarak kamuoyunu aydınlatmak ve alınan önlemleri duyurmak için
RGD'nin hazırladığı resmî bildirimizi intikal ettirdim. Bunun gerek o
akşamki gerekse ertesi günkü radyo ve televizyon haber bültenlerinde
okunmasını ricâ ettim. Aynı bildiri Anadolu Ajansı'na da intikal
ettirildi.
* Bildiride Çernobil kazâsı sonucu oluşan radyasyon bulutunun Edirne
ve civârını etkisi altına almış olduğunun tesbit edilmiş olduğu,
paniğe kapılmak için tehlikeli bir durumun mevcûd olmamakla birlikte
ikinci bir bildirimize kadar bazı hususlara dikkat edilmesi gerektiği
ifâde edildikten sonra: 1) mümkün olduğu kadar yağmur altında
kalınmaması, 2) şu ya da bu şekilde çamurlanan ayakkabı ve
elbiselerin çamurlarının oğuşturularak ya da durgun su içinde
yıkanarak değil de sürekli akan bir suyun altına tutularak
giderilmesi, 3) sebze ve meyvaların akan su altında uzun süre
yıkandıktan sonra yenilmesi, ve 4) büyükbaş hayvanların otla-tılmayıp
ahırlarda karantina altında tutulması ve yem olarak da saman ya da
sunî yem ile beslenmeleri gerektiği tavsiye ediliyordu. Bu son önlem,
özellikle, sütteki radyasyon düzeyinin olabildiğince düşük olmasını
sağlamak için alınmış bulunuyordu.
* Saat 23.00'de Edirne Vâlisi sayın Enver Hızlan'ı arayarak durum
hakkında ayrıntılı bilgi verdim. Bildirimizdeki husûsların sağlanması
için müzâheretini ricâ ettim. Vâli bu bildiriyi jandarma ve zâbıta
mârifetiyle en hücrâ yerlere kadar duyurdu; şehirde ise hoparlörlerle
sürekli duyuru yapıldı; büyükbaş hayvanlar karantinaya alındı. Bu
arada, zamanın 1. Ordu Kumandanı Orgeneral sayın Recep Ergun'un da bu
olaylardaki hassasiyetinin TAEK'i ne kadar memnûn bırakmış olduğunu
şükrânla yâdetmek isterim.
* TAEK'in seyyâr radyasyon ölçüm ekiplerinin bütün Trakya Bölgesi'ni
karış karış tarayarak radyasyon kontaminasyon haritasını çıkarmaları
4 gün sürdü. Toplanan tüm bilgiler ışığında RGD'de yapılan
değerlendirmeden şu sonuçlar çıkmaktaydı:
1. Radyasyon bulutunun periferik cephesi Türkiye'nin Karadeniz
Ereğlisi, Akçakoca, Adapazarı, İzmit ve Keşan'ı birleştiren ve oradan
da Bulgar hududunu izleyerek İğneada'ya gelen, ve İğneada'dan da
Karadeniz kıyısını tâkiben Karadeniz Ereğlisi'nde kapanan kapalı
eğrinin içinde kalan bölgeyi 30 Nisan'dan itibâren etkisi altına
almağa başlamıştır.
2. Bulutun yoğun radyasyon yüklü asıl nüvesini oluşturan
radyoaktif zerreler 3 Mayıs günü Bulgaristan üzerinden gelen ve
atmosferin yüksek tabakalarında yoğunlaştıktan sonra yere
gökgürültülü sağnak ve dolu şeklinde düşen bir yağışla Edirne ve
civârına inmiştir.
3. Radyoaktif zerrelerin yere inişi homogen (yâni her yerde
aynı mikdârda) olmamıştı. Edirne ve civârında her yer aynı düzeyde
radyasyon almamıştı. Hiç radyasyon almayan yerler de vardı. Bütün
Trakya göz önüne alındığında Edirne ve civâ-rından başka, yalnızca
Büyük Çekmece civârında ve bir de Halkalı'da radyasyonun yoğun olduğu
meskûn olamayan birkaç yer tesbit edilmişti.
4. Radyasyon, yerleşim yerlerindeki akar sulara ve şehir
sularına etkili olmamıştı. Buna karşılık meraların bir bölümü
kontamine olunca buralarda otlayan hayvanların sütleri de radyasyonlu
olmuştu. Büyükbaş hayvanların etlerinde de radyasyon tesbit edilmiş
ama bu koyunlardaki radyasyon inek ve sığırdakilere göre çok daha az
bulunmuştu. Kümes hayvanlarının etlerinde ve yumurtalarında belirgin
bir radyasyon bulunmadığı tesbit edilmişti.
5. Bütün Trakya'da ayçiçeği bitkisine radyasyon nüfûz
etmemişti. (Ve dolayısıyla 1986 yılı ürünü ayçiçeği yağı tümüyle
radyasyonsuz olmuştur.)
6. Sinop-Anamur hattının batısında ve yukarıda sözü edilmiş
olan radyasyon bölgesinin dışında kalan bölge de seyyâr radyasyon
ölçüm ekipleri tarafından tamâmen taranmış ve endîşeyi mûcib
olabilecek hiçbir radyasyon düzeyine rastlanılmamıştı.
7. En yüksek radyasyon Kapıkule-Edirne yolu üzerinde 2,5 km
kadar uzun bir şerit üzerinde tesbit edilmiş ve ÇNAEM Sağlık Fiziği
Bölümü'nün uzman Dekontaminasyon Grubu tarafından yürütülen başarılı
bir dekontaminasyon işlemiyle yoldaki radyoaktif kirlenme tamâmen
giderilmişti. Buradan toplanan radyoaktif çamurlar ise ÇNAEM'e
getirilerek orada emniyet altına alınmışlardı. Diğer yerleşim
yerlerinde ve yollarda uluslararası maksimum müsaade edilebilir
radyasyon düzeyi standartlarına yaklaşan hiçbir kontaminasyona
rastlanılmamıştı.
8. Bölgede en fazla radyasyona mâruz kalan insanın, radyasyon
doz hesaplarında kabûl edilen bir prensip uyarınca en karamsar
değerlendirmeyle bile, fazladan yalnızca 50 mrem'lik bir radyasyon
dozu yüklenmiş olduğu anlaşılmıştı.
* Bu hesaplar 15 Mayıs'da, o târihe kadar toplanan bütün veriler göz
önünde bulundurularak, bir kere daha yapılmış ve gene en karamsar
değerlendirmeyle bu bölgede en fazla radyasyon dozunun kesinlikle 50
mrem'i ve tiroide yüklenen dozun ise kesinlikle 75 mrem'i aşamıyacağı
bulunmuştur. Buna göre de bu bölge insanlarının bir yılda yüklenmesi
beklenen radyasyon dozunun, en karamsar tahmînle dahi 500 mrem'i yâni
Dünyâ Sağlık Örgütü'nün sivil halk için sulh ve sükûn zamanlarında
alınmasına müsaade ettiği maksimum radyasyon dozunu aşmasının mümkün
olmadığı anlaşıldığından Edirne ve civârı için ilâve önlemler olarak:
1) iyot tableti dağıtmak, 2) sokağa çıkmamak, 3) sığınağa girmek, ya
da 4) şehri boşaltmak gibi önlemlerin alınmasına gerek duyulmamıştır.
Guatrın I-131 aracılığıyla yapılan tetkikinde hastaya bir
kerede 40 mikroküri kadar I-131 verildiği zaman tiroid guddesinin
aldığı doz 70.000 mRem'dir. Kezâ kalp adelesinin Tl-201 ile yapılan
tetkikinde de 2 mCi (miliküri) kadar talyum alındığı zaman tüm vücûda
yüklenen radyasyon dozu 600 mRem'dir. İleride de işâret edileceği
vechile Edirne ve Doğu Karadeniz gibi kritik bölgelerde kişi başına
bir yılda yüklenen fazladan radyasyon dozu 59,4 mRem'dir. Buna göre,
Çernobil kazâsı dolayısıyla alınan yıllık doz: 1) talyum testinde
hastaya bir kerede yüklenen dozun ancak 1/10'u (onda biri), ve 2)
iyod testinde de hastaya bir kerede yüklenen dozunt ancak 1/1178'i
(binyüzyetmişsekizde biri) kadardır. Bu somut misâller Edirne ve
civârında-ki halkın almış olduğu dozların hiçbir endîşeye mahâl
bırakmıyacak kadar çok düşük dozlar olduğunu açıkça ortaya
koymaktadır.
ICRP'nin bir insan için tesbit ettiği maksimum müsaade
edilebilir tüm vücûd dozu yılda 5 Rem yâni 5.000 mRem'dir (beşbin
milirem'dir). Bundan fazla dozun bir yılda alınması sağlık açısından
rizikoludur. Ancak Dünya Sağlık Örgütü (WHO) ile Dünya Çalışma Örgütü
(ILO) nükleer tesislerde çalışmayan sivillerin tehlike zamanlarında
değil, normal zamanlarda bu dozun onda birinden daha fazlasına mâruz
kalmamaları için sorumluları gerekli önlemleri almaya zorlayacak olan
türetilmiş bir norm olarak geliştirmişlerdir. Bu norma göre nükleer
tesislerde çalışmayan sivillerin tehlike dışı zamanlarda
alabilecekleri en yüksek doz olarak 500 mRem önerilmektedir.
WHO'nun nükleer tesislerde çalışanlar ile tesislerin
dışındakiler için iki ayrı müsaade edilebilir maksimal yıllık doz
belirlemesi peşinen bir çelişki gibi görün-mekteyse de buradaki ince
felsefe üzerine eğilmekte fayda vardır. Hiç kuşkusuz nükleer tesiste
çalışan bir kimsenin nükleer tesis dışındaki bir kimseye nazaran daha
dirençli ve radyasyon etkilerine karşı özel bir bağışıklıkla
donatılmış ve bunun için de risksiz bir biçimde 10 misli daha yüksek
bir radyasyon dozunu yüklenebilecek yetenekte olduğu iddia edilemez.
Aslında ICRP'nin tesbit etmiş olduğu 5.000 mRem/yıl'lık doz herkes
için geçerli müsaade edilebilir maksimal dozdur ama WHO, bunun
1/10'unu sivil halk için kabûl etmekle, idârecileri: 1) ötede beride
radyasyon kaynaklarının başıboş dolaşmamasını, ve 2) halkın da bu
yüzden fuzûlî bir radyasyon dozu yüklenmiş olmasına engel olunmasını
temin etmeğe dâvet etmektedir.
* Edirne ve civârının radyasyon düzeyi hakkında kesin bilgi sâhibi
olup da radyasyon sağlığı açısından endîşeyi mûcib bir durum olmadığı
anlaşılınca TAEK, bu yöreye TRT aracılığıyla bildirmiş ve Vâlilik
kanalıyla da uygulatmış olduğu önlemlerin hepsini, büyükbaş
hayvanların karantinası hâriç, ikinci bir duyuru ile kaldırdı.
Aslında bu önlemler, yeteri kadar radyasyon verisi birikip de
doz değerlendirilmesi yapılıncaya kadar tedbirli olmak ve emniyet
marjını da geniş tutabilmiş olmak için alınmış olan katı tedbirlerdi;
ve halkı da, kaçınılmaz bir biçimde telâşlandırmışlardı. TAEK,
radyasyondan etkilenecek ikinci bölge olan Doğu Karadeniz bölgesi
için (Edirne'den edindiği deneyim gereği) yöre halkını zora
koşacak,onu telâşlandıracak ve Türkiye'nin bu bölgesini etkileyen
düşük radyasyon düzeyi de göz önünde tutulduğunda hiçbir hikmet-i
harbiyesi olmadığı anlaşılan fuzûlî önlemler almayacaktı.
* Edirne ve civârında her yerin radyasyon bakımından eşdüzeyde
etkilenmemiş olması sonucu, meselâ Eskikadın köyü gibi bol radyoaktif
serpintiye mâruz kalmış yerlerdeki yüksek aktivite içeren ve halka
intikâli mahzurlu görülen sütler toplatılarak halka intikâl
ettirilmedi. Bunlardan bir mandırada beyaz peynir imâl ettirildi.
Peynir piyasaya sürülecek duruma geldiğinde, yâni 4 ay sonra, sütün
içindeki 8 günlük bir yarıömre sâhip radyoaktif I-131 doğal bozunum
yoluyla pratik olarak tamâmen yok olmuş bulunmaktaydı. Söz konusu
sütlerdeki sezyum radyoizotopları oranı ise müsaade edilen düzeyin
çok çok altında idi.
* Gene Edirne ve civârında 4.000 kadar büyükbaş hayvanın, Vâliliğin
almış olduğu bütün karantina önlemlerine rağmen, sâhiplerinin bunlara
radyasyonlu ot yedirmiş olmaları sebebiyle yaş etin kilosu başına en
çok 4250 Bq (bekörel) düzeyinde radyoaktivite içerdikleri tesbit
edilmişti. Bu sebepten ötürü bu hayvanlar jandarma mârifetiyle kesin
karantinaya alındılar. Kurban Bayramı'nda dahi bunların kesilmelerine
izin verilmedi. TAEK'in önerisi üzerine Devlet bunların sâhiplerine
yaklaşık 38 milyon TL10 kadar bir tazminat ödedi ve hayvanlara ayrıca
Trakya Yem Sanâyii'nden faizsiz taksitle radyasyonsuz yem temin
edildi. 8,5 ay sonra bunların vücûdlarındaki radyoaktif sezyum
izotopları doğal yoldan itrâh edilmiş ve etteki radyasyon düzeyi de
125 Bq/kg'a inmiş olduğundan bunların kesilip yenilmelerine müsaade
edildi.
Bu münâsebetle TAEK tarafından alınmış olan önlemlerin herhangi
bir Avrupa
ülkesinde alınanlardan çok daha kısıtlayıcı olduğuna dikkati
çekmek isterim. Bir
örnek vermek gerekirse, Finlandiya buna en iyi örneği oluşturur.
Finlandiya da Çernobil
kazâsından etkilenen ülkelerden biridir. Finliler, Dünyâ Sağlık
Örgütü'nün
(WHO'nun) sulh ve sükûn zamanları için katı gıdâ maddelerinde
bulunmasına izin
verdiği 2.000 Bq/kg düzeyindeki radyasyon düzeyini norm olarak almış
iken ren geyiklerinin
etlerinde bundan çok daha yüksek düzeyde radyasyon
bulunması karşısında
bu normu önce 4.000 Bq/kg'a ve sonra da sırasıyla 6.000 Bq/kg'a,
8.000 Bq/kg'a,
11.000 Bq/kg'a ve nihâyet 22.000 Bq/kg'a kadar çıkartmak
mecbûriyetinde kalmışlar
ve böylece Dünyâ Sağlık Örgütü'nün normunu terkederek
Uluslararası Radyasyondan
Korunma Komitesi'nin (ICRP'nin) normlarına yaklaşmışlardır.
Ve ne gariptir!
Finlandiya'da bu husûs hiçbir zaman bir itirâz, bir karalama
ya da politik bir
oyun konusu olmamış; ICRP ve WHO'nun normlarından ve bunların
felsefelerinden
habersiz hiçbir kimse çıkıp da ren geyiklerinden alınan radyasyonun
finli çocuklarda
löseminin artmasına sebeb olduğunu iddia ederek kendini küçük
düşürmemiştir.
İleride "Türkiye'de Kanser Vakaları Artıyor Mu?" başlıklı
paragrafta da değinileceği gibi 1980 ilâ 1990 yılları arasında,
Çernobil kazâsının mevcudiyetine rağmen, Finlandiya'da lösemi
vakalarının sayısında artış değil, bilakis bâriz bir azalma
gözlenmiştir.
* Mayıs 1986'nın ilk haftasından itibâren hemen hemen yıl sonuna
kadar Boğaziçi ve Karadeniz deniz ürünleri sürekli bir biçimde her
hafta ÇNAEM tarafından tahlîl edildi. Bunlarda belirgin bir radyasyon
birikimi gözlenmedi.
* Türkiye genelinde sütler sürekli kontrol edildi. Halka intikal eden
sütlerde ICRP'nin ve WHO'nun önerdiği müsaade edilebilir maksimal
radyasyon düzeyi değerlerinin üstünde değerlere rastlanmadı.
İkinci Radyasyon Olayı ve Tütünde, Kekikte, Fındıkta ve Çayda
Radyasyon
* 8 Mayıs 1986'dan sonra Edirne ve civârındaki seyyar radyasyon
ekiplerimizin önemli bir bölümünü çekerek Türkiye'nin diğer
bölgelerini taramağa başladık. Ayrıca, 1 Mayıs 1986'da TAEK
Başkanlığının isteği üzerine Genelkurmay Başkanlığında yapılan bir
toplantı sonucu alınan karar gereği, Askeriye'nin elindeki
radyakmetre cihazlarından da yararlanılarak o cihazların bulunduğu
yörelerdeki (özellikle de Sinop-Anamur hattının doğusunda kalan
bölgedeki) radyasyon düzeylerini günde iki ölçüm almak sûretiyle
sürekli izlemek mümkün oldu.
İkinci radyasyon bulutu 9-10 Mayıs 1986'ya doğru Doğu Karadeniz
Bölgesi'-ni yalayıp geçti. Bunun etkisiyle yörede tütün, fındık ve
çay bitkileri cüz'î mikdârda radyasyon tutarken diğer pekçok meyve ve
sebze yanında özellikle de karalâhana ve mısır bitkilerinin
radyasyonu doğuran Cs-134 ve Cs-137 radyoizotoplarını massetmedikleri
tesbit edildi.
Tütünde, fındıkta ve çayda tesbit edilen en yüksek radyasyon
düzeyleri bile, 1) bu ürünlerin tüketim biçimleri ile 2) bunların
ihtivâ ettikleri Cs-137 radyoizotopu için ICRP'nin (yılda kişi başına
4.000.000 Bq yâni günde yaklaşık olarak 11.000 Bq) ve WHO'nun (da
400.000 Bq/yıl yâni 1.100 Bq/gün olarak önerdikleri) müsaade
edilebilir en üst sınırları göz önünde tutulduğunda, hiçbir tehlike
arz etmiyorlardı. Ama her üç ürün de büyük ekonomik önemi haiz, ve
farklı menfaat odaklarının ilgisine mazhar olduklarından bunlar için
kopartılan (ya da tütünde olduğu gibi, her nedense, kopartılmadan
boğdurulan) şamataların motivasyonları da farklı olmuştur.
Tütünün en büyük alıcısı A.B.D.dir. Bu ülkenin tütün
ithâlatçıları Türkiye'den satın aldıkları tütünden imâl ettikleri
sigaraların radyasyonlu damgasını yememesi için kendilerine özgü
yöntemlerle meseleyi hallettiler. Benim "tütünde radyasyon tesbit
etmiş olduğumuzu" gazetelere açıklamış olmama rağmen fındık ve çay
konularında gösterilen celâdeti tütün için kimse göstermedi ve bu
konuda hiç şamata çıkarılmadı! O YIL TÜTÜNLERİMİZ RAHATLIKLA İHRAÇ
EDİLDİ; ÇÜNKÜ A.B.D.NİN TÜRK TÜTÜNÜNE KESİN İHTİYÂCI VARDI VE ÇÜNKÜ
A.B.D.N-DEKİ TÜTÜN İTHALÂTÇILARI TÜTÜNDEKİ RADYASYON DÜZEYİNİN HİÇBİR
TEHLİKE ARZ ETMEDİĞİNİ DE ÇOK İYİ BİLİYORLARDI.
Tütünde tesbit edilen radyoaktivite şüphesiz ki insan sağlığı
için zararlı değildi; ancak aynı durumda olan fındık ve çay için
tepkiler maalesef çok farklı oldu!
* TAEK Şile'den Hopa'ya kadar onbinlerce ekili fındık alanından
toplanan fındıkların spektroskopik analizini gerçekleştirdi Ayrıca
TAEK'in teşvikiyle de Fiskobirlik bünyesinde, ve bu kuruluşun maddî
imkânlarıyla, nükleer spektroskopik analiz yapan bir lâboratuvar
kuruldu. TAEK ise bu lâboratuvara uzman personel bakımından katkıda
bulundu. Zamanın Fiskobirlik başkanının konuya ilişkin hassasiyetini
ve TAEK ile giriştiği şuurlu işbirliği anlayışını burada takdîrle yâd
etmem gerekir. Bu ortak gayretler sonucunda ortaya 1986 fındık
rekoltesinin kontaminasyon haritası çıktı. Hükûmet ise fındık
ihrâcatı konusundaki isâbetli stratejisini işte bu harita sâyesinde
tesbit etti ve başarıyla yürüttü.
Buna göre 1986 rekoltesi iç fındık 140.000 ton civârındaydı.
Bunun Ünye'nin batısında kalan bölgede üretilen 30.000 ton kadarı en
çok 600 Bq/kg düzetinde radyasyon içeriyordu. Ünye'nin doğusunda
kalan bölgede üretilen 110.000 ton fındık ise 600 ilâ 4250 Bq/kg
düzeyinde radyasyon içermekteydi. Fındıktaki gamma radyasyonunu
doğuran radyoizotoplar ise Cs-134 ve Cs-137 idi.
ICRP'nin tesbit etmiş olduğu bilimsel esaslar çerçevesi içinde,
bir kimsenin radyasyon sağlığı yönünden bir zarara uğramaması için:
600 Bq/kg düzeyinde radyasyon içeren fındıktan bir yılda 6.700 kg'dan
fazla veyâ 4250 Bq/kg düzeyinde radyasyon içeren fındıktan bir yılda
950 kg'dan fazla yemesi gerekiyordu. Oysa Türkiye'nin yıllık iç
fındık tüketimi 5.000 ton civârında idi. Bu ise kişi başına yılda
yalnızca 100 gram fındık tüketimi demekti.
Bir yılda ortalama olarak Türkiye 140.000 ton, İtalya 40.000
ton ve İspanya da 35.000 ton fındık üretmektedir. Bunlarla birlikte
A.B.D.nin ürettiği 240.000 ton amerikan bâdemi, genellikle,
Hamburg'daki Warenverein diye bilinen borsada pazar-lanmakta ve bu
metaın tümü Dünyâ şekerleme ve çikolata (konfizöri) sektörünün vaz
geçilmez hammade temelini oluşturmaktadır. Bu metaın yıllık
üretiminde % 15 kadar bir eksilme dahi Dünyâ konfizöri sektöründe
krize ve iflâslara yol açmaktadır.
Avrupa Topluluğu Türkiye'den ithâl ettiği gıdâ maddeleri için
600 Bq/kg düzeyinden yüksek radyasyon içerenlerin ithâline müsaade
etmez iken Topluluğun üyelerinin biribirlerinden yaptıkları ithâlâtta
radyasyon üst sınırı 1.200 Bq/kg idi. Bu dahi gerek bizim basının
gerekse Avrupa basınının belirli bir bölümünde 600 Bq/kg'ı,
kamuoyuna, sağlık açısından kabûl edilebilir en üst sınır olarak
tanıtmalarının ne kadar mesnetsiz olduğunu ve nasıl bir
dezinformasyonu sergilemekte olduğunu göstermeğe yeter de artar bile!
AT ülkeleri Türk fındığını ucuza kapatmak için bu radyasyonlu
fındık terâne-sini her türlü baskı aracını kullanarak, ve her baskı
aracını mubah görerek sürdürmek istediler. Ancak Ünye'nin doğusundaki
110.000 ton fındığın yok edileceği, Ünye'nin batısındaki 30.000 ton
fındığın 5.000 tonunun iç tüketim için ayrıldıktan sonra geri kalan
25.000 ton fındığın Dünyâ piyasasına sürüleceği kendilerine
söylendiğinde küsküleri düştü; zîra piyasadan 110.000 ton fındığın
çekilmesi demek Dünyâ konfizöri sanâyiini korkunç bir krize
sürüklemek demekti. Ve o sene aslında insan sağlığı yönünden hiçbir
tehlike arz etmeyen radyasyonlu, radyasyonsuz bütün fındığımız rekor
bir fiyatla satıldı. ÇÜNKÜ BÜTÜN DÜNYÂ KONFİZÖRİ SEKTÖRÜNÜN,
RADYASYONLU OLSA BİLE, TÜRK FINDIĞINA KESİN İHTİYÂCI VARDI! VE ZÂTEN
BU SEKTÖR FINDIĞIMIZDAKİ RADYASYONUN HİÇ AMA HİÇBİR TEHLİKE ARZ
ETMEDİĞİNİ PEKALÂ BİLMEKTEYDİ!
17 Aralık 1992'de Basın'ın başlatmış olduğu Çernobil ve
radyasyon ile ilgili yeni mizanseninde bir lâytmotif gibi işlenen bir
konu da okullara ve Askeriye'ye radyasyonlu fındık dağıtılmış olduğu
idi. İlgililerle bizzat yaptığım görüşmelerde söz konusu fındıkların
fındık üretiminin rekor düzeyde gerçekleştiği bereketli 1983 yılından
kalan ihtiyâc fazlası fındıklar olduğu ifâde edilmiştir.
* 1986 yılı Ekim ayında Çay-Kur depolarında 1985'den kalmış 50.000
ton kadar radyasyonsuz çay ile 0 ilâ 89.000 Bq/kg düzeylerinde
radyasyon içeren 1986 ürünü çay vardı. Türkiye'nin bir yıllık çay
tüketimi ise yaklaşık 115.000 ton olduğuna göre, sağduyu, bu 50.000
ton kadar radyasyonsuz çay ile yeni ürünün radyasyonsuz ve en az
radyasyonlu kısımlarını harmanlayarak radyasyon sağlığı açısından
herhangi bir zarara yol açmayacak şekilde 115.000 ton kuru çay elde
etmeyi âmirdi.
* Bunun için TAEK, yasal yetkisini kullanarak, çayın paketlenmesinden
önce uygulanmak üzere bir türetilmiş müdâhale düzeyi (Derived
Intervention Level) üretti. Kuru çay doğrudan tüketilen bir gıdâ
maddesi değildir. Buna binâen TAEK de, çayın içilen sıvı hâlindeki
değil de çayın sulandırılmazdan önce yâni demindeki akti-vitenin süt
için uygulanan müsaade edilebilir maksimum aktivite düzeyini
geçmemesini hedef aldı.
* Bu türetilmiş müdâhale düzeyi, paketlenmiş kuru çayın kilosunda en
çok 12.500 Bq düzeyinde bir radyasyon bulunmasına müsaade ediyordu.
Zîrâ bu radyasyon düzeyindeki kuru çay Türk usûlü demlendiğinde (ve
en karamsar gözle kuru çayın içindeki radyoizotopların tümünün de
deme geçtiği farzedilse bile ki gerçekte çok daha az oranda deme
geçmektedir) çayın deminin bir litresinde ancak 370 Bq kadar bir
radyasyon bulunabiliyordu. Bu değer ise, AT ülkelerinde çaydan daha
fazla tüketilen süt gibi mâyi bir gıdâ maddesi için hâmile kadınlar
ve 1 yaşından küçük çocukların litre başına almalarına müsaade edilen
en üst radyasyon sınırıdır.
* TAEK'in bu düzeydeki çay demine getirmiş olduğu bu kısıtlama,
yalnızca hâmile kadınlar ve 1 yaşından küçük çocuklar için değil ama
55 milyonluk bütün Türkiye için geçerli ve dolayısıyla da çok daha
sıkı bir önlemdi.
* Bu harmanlama işlemi Türkiye Radyasyon Güvenliği Komitesinin
tâlimatı uyarınca, TAEK'in uzmanlarının nezâretinde ve Çay-Kur'un
Rize'deki, Elma-dağ/Ankara'daki ve Büyükdere/İstanbul'daki paketleme
fabrikalarında gerçekleştirildi. 1986'da piyasaya verilen çayların
radyasyon düzeyi 12.500 Bq/kg'ın altında tutuldu. Ancak piyasa
ortalaması 8.000 Bq/kg idi. Bu, müteâkib yıl 3.000
Bq/kg'adüşürelebildi. Çay-Kur paketleme tesislerinde TAEK'in kurmuş
olduğu Radyasyon Düzeyini Ölçerek Çayları Harmanlama Düzeninin
güvenilirliği piyasadan gelişigüzel satın alınan Çay-Kur çaylarının
bağımsız olarak spektroskopik analizlerinin yapılmasıyla kontrol
edilmiş ve bu sistemin paketleme fabrikalarına göre % 80 ilâ % 90
oranında başarılı ve güvenilir olduğu tesbit edilmiştir.
Bir insanın 12.500 Bq/kg'lık kuru çaydan hareketle hazırlanan
demden radyasyon sağlığı açısından zarar görebilmesi için ICRP
normuna göre bir yıl boyunca her gün 2 gaz tenekesi kadar yâni 34
litre (Dikkat! Çay değil!) dem içmesi gereklidir. 3.000 Bq/kg'lık
kuru çaydan hazırlanan demden radyasyon sağlığı açısından zarar
görebilmesi için ise, gene ICRP normuna göre, bir yıl boyunca her gün
yaklaşık 8 gaz tenekesi yâni 136 litre dem içmesi gereklidir. Eğer
her şeye rağmen ICRP'nin değil de WHO'nun normları uygulanmak
istenirse bu rakkamları 10 ile bölmek gereklidir.
* Çayla ilgili bütün bu işlemler yöre halkının gözleri önünde ve en
ufak bir gizliliğe tevessül edilmeksizin açıkça icrâ edildi. Bütün bu
işlemlerden sonra Çay-Kur'un depolarında 12.500 Bq/kg'dan daha yüksek
radyasyon düzeyine sâhip 58.078 ton çay kalmış olduğu tesbit edildi;
ve bu çaylar kırk küsûr depoda emniyet altına alındı.
* Benim riyâsetimde TAEK Radyasyon Sağlığı ve Güvenliği Dairesi bu
çayların âkibeti hakkında bir ay incelemeler yaptı. Sonunda: 1) 1987
ürünü çayın fevkalâde düşük bir radyasyon içermesi beklendiğinden bu
58.078 ton çayın Radyasyon Sağlığı Bilimi'nin temel prensibi olan
ALARA11 prensibi uyarınca halka intikâl etti-rilmeyip imhâ edilmesi,
ve 2) çayların en uygun imhâ işleminin ise TAEK tarafından vaz
edilmiş olan 4 kritere uyan yegâne imhâ şekli olan gömülmek sûretiyle
imhâ olduğu husûsunda ittifak hâsıl oldu. Durum TAEK Başkanı olarak
benim gizli bir yazımla 30 Aralık 1986'da sayın Câhit Aral'a takdîm
edildi.
* Söz konusu olan 4 kriter: 1) çayların imhâ şeklinin çevreye zarar
vermemesini, radyoaktif kontaminasyona yol açmamasını (İlmî/Sıhhî
Kriter), 2) imhâ işleminin ve sonuçlarının mâliyetinin olabildiğince
düşük olmasını (Ekonomik Kriter), 3) imhâ işleminin radyasyonlu Türk
çayı imajını ve lâfzını uzun süre vitrinde ve gündemde tutmayacak
şekilde hızla ve kısa sürede tamamlanacak türden olmasını
(Sosyal/Psikolojik Kriter), ve 4) çayların imhâ şeklinin
vâli/kaymakâm gibi mülkî ve belediye başkanı gibi idârî erkânı,
yörenin milletvekillerini, diğer ilgili zevâtı ve özellikle de
hükûmeti töhmet altında ve müşkil mevkide bırakmayacak; bu yüzden
yıpranmalarına vesiyle teşkil etmeyecek, en az amme efkârı
çalkantısına sebep olacak türden olmasını (Siyâsî Kriter) derpiş
etmekteydi.
TAEK'in bilimsel incelemeleri, bütün çay imhâ şekilleri
arasında, bu dört kritere uyan tek çözümün gömerek imhâ olduğunu, ve
bu kriterlerden hiçbirisine uymayanın da yakarak imhâ olduğunu ortaya
çıkarmış bulunmaktaydı.
Türkiye 1986'da Avrupa'ya yaklaşık 60.000 ton çay ihrâç
edebilecek düzeye gelmişti. Ama Avrupa çay piyasasının % 80'den
fazlası Hind çayını pazarlamakta olan bir AT ülkesinin elinde idi. Ve
bu ülke gâyet tabiî olarak Türkiye'nin kendi pazarından bir pay
kapmasını asla istemiyordu. Samimî kanaatim odur ki Çernobil
kazâsından sonra Türk çayı bililtizâm ve ısrarla rezil ettirilmek
istenilmiş, ve "Radyasyonlu Türk Çay"ı imajı da pekçok kişinin de
elbirliğiyle 7 yıl vitrinde ve gündemde tutulmuştur.ÇÜNKÜ BAZI AT
ÜLKELERİ TÜRK ÇAYINA "AVRUPA'DA PAZARLADIKLARI HİND ÇAYINA POTANSİYEL
RAKİB" NAZARIYLA BAKMAKTAYDILAR.
* Kekikte de radyasyon vardı. Ve kekik ihrâcatçılarından birinin
bana bildirdiğine göre A.B.D. kekiğimizi radyasyonlu diye almıyordu.
Ama aynı A.B.D. Fransa'dan ithâl etmekte olduğu kekiğe radyasyon
kontrolü uygulamıyordu. O yıl Fransa'-daki kekik üretimi yeterince
verimli olmadığından Fransa A.B.D.nin Türkiye'den ithâl edemediği
için artmış olan talebini de karşılayamıyordu. Bunu üzerine Fransız
kekik ihrâcatçıları bazen 600.000 Bq/kg'a kadar radyasyon içerebilen
kekiğimizi Fransa'ya ithâl ederek fransız menşeli kekikmiş gibi
A.B.D.ne reeksport etmek sûre-tiyle bir çözüm bulmuşlar. Bu da tabiî
hem bizim kekik ihrâcatçılarının ve hem de Fransızların işine
yaramış. O YIL KEKİĞİMİZ BU SÂYEDE RAHATLIKLA İHRÂÇ EDİLEBİLMİŞ OLDU.
ÇÜNKÜ A.B.D.NİN KEKİĞE İHTİYâCI VARDI VE TÜKETİM BİÇİMİ GÖZ ÖNÜNDE
TUTULDUĞUNDA 600.000Bq/kg'LIK KEKİĞİN SAĞLIK YÖNÜNDEN HİÇBİR
TEHLİKESİ YOKTU!
Diğer Önlemler
* Mayıs 1986 sonuna yaklaşıldığında TAEK'in karşılaşmakta olduğu
problemler 2690 sayılı kuruluş kanûnunda kendisine verilmiş olan
yetkiler çerçevesi içinde çözümlenemeyecek kadar girift, çeşitli
bakanlıklarla diğer devlet kuruluşları arasında etkin bir
koordinasyonu gerektiren ve siyâsî kararlara dayanması gereken bir
çokyönlülük arzetmeğe başlamıştı. İşte bu sırada sayın Başbakan'ın
isâbetli bir kararıyla 26.5.1986'da Türkiye Radyasyon Güvenliği
Komitesi kuruldu ve başkanlığına da Sanâyi ve Ticâret Bakanı sayın
Câhit Aral getirildi.
* Bu komitenin ve özellikle de başkanı sayın Câhit Aral'ın sâyesinde
özellikle Aralık 1986 başına kadar gerçekten de çok etkin ve çok
hızlı çalışan bir koordinasyon sağlanmış, radyasyonlu gıdâ
maddelerinin ithâlât ve ihrâcâtındaki yetki darboğazları giderilmiş
ve 07.07.1986 günlü Resmî Gazete'de çıkan bir kararla gıdâ ithâlât ve
ihrâcâtında radyasyon açısından kontrol yetkisi ve sorumluluğu TAEK'e
verilmiş, TAEK ile diğer ilgili kamu kuruluşları arasında verimli bir
diyalog ve işbirliği oluşmuş, ve TAEK özellikle gıdâ ithâlâtı
konusundaki bilimsel sorumluluklarını yerine getirmek üzere hızlı bir
techîzatlanmayı gerçekleştirebilmiştir. Basının bana ters davranan
kesimi bu komitenin kararlarını ve başkanının beyânatlarını, başkanın
bir hükûmet üyesi olması hasebiyle, ister istemez yayınlayıp halkın
bilgilendirilmesine aracı olmuşlardır.
Bu arada, Avrupa Ekonomik Topluluğu ülkeleri ellerindeki
radyasyonsuz et ve diğer gıdâ maddesi stoklarını eritmek için
Türkiye, Bulgaristan ve Yugoslavya'nın başlıca müşterileri olan Suudî
Arabistan'da ve Kuveyt'te çok sinsi ve çok usturuplu bir
propagandayla bu ülkelerin ithâlât için uygulamaya başlayacakları
radyasyon sınırını 9,6 Bq/kg (dokuz virgül altı Bq/kg!) gibi gülünç
ve mantıksızın mantıksızı bir düzeye, doğal radyasyon düzeyine,
indirtmeğe muvaffak olmuşlardı. Yugoslavya ve Bulgaristan'dan bu
ülkelere et ihrâcâtı bıçakla kesilmiş gibi kesilmişti. Türkiye'nin
ise bu konuda korkusu yoktu, çünkü ihrâc edilen koyunlar daha çok
Afyon bölgesinden toplanmaktaydı ve bu bölgede Çernobil kazâsının
sebeb olduğu radyoaktif serpinti vuku bulmamış olduğundan koyunlar
kesinlikle radyasyon içermiyorlardı.
Ancak bir süre sonra bu ülkelere ihrâc edilen etler, yüksel
radyasyon içeriyor diye hem de kokmuş bir vaziyette Türkiye'ye iade
edilmeğe başlandı. Sâdece iade edilmekle de kalmadı, bu ülkeler
kesinlikle Türkiye'den et ithâl etmeme kararı aldılar. Gerek gelen
etlerin ÇNAEM tarafından analizi, gerekse Suudî Arabistan ve Kuveyt
yetkililerinden alınan bilgiler biribirlerini te'yid etmekteydi: iade
edilen etler 580 Bq/kg civârında bir radyasyon düzeyine sâhiptiler.
Bu olacak iş değildi. Acaba Anadolu'nun göbeğinde, Afyon ve
civârında, TAEK'in gezici radyasyon ölçüm ekiplerinin gözlerinden
kaçırdıkları bir bölge mi vardı? Oysa Sinop-Anamur hattının batısında
kalan bölge gezici radyasyon ekiplerimiz tarafından 28.000 km
katedilmek sûre-tiyle didik didik taranmış ve Marmara'nın güneyinde
radyasyonlu alan bulunmadığı ortaya çıkmıştı. Afyon yöresinin
radyasyon bakımından tekrar tetkiki burada radyasyonlu yer
bulunmadığını bir kere daha te'yid etti. Ancak o sıralarda ithâlât
için ÇNAEM tarafından verilen ithâlât müsaadelerinin rutin tetkikinde
İstanbul'daki bir firmanın birkaç aydır Romanya, Yugoslavya ve
Macaristan'dan 550-600 Bq/kg arasında bir radyasyon düzeyine sâhip
külliyetli mikdarda çok ucuz (normal piyasadaki fiyatın XA üne eşit)
fiyatla et ithâl etmiş olduğu gözümüze çarptı. Ayrıca Arabistan'dan
iade edilen etlerdeki damgaların da Afyon yöresine değil İstanbul
civârındaki bir mezbahaya ait olduğu anlaşıldı.
Söz konusu firma kilosunu 400 TL gibi çok ucuz bir fiyata
ithâl ettiği, AT normlarının ve müsaade edilen radyasyon düzeyinin
altında ama gene de 550-600 Bq/kg kadar radyasyon içeren etlerin
üzerindeki menşe damgasını kesip çıkardıktan sonra İstanbul'daki bir
mezbahanın damgasını vuruyor ve sanki Türk eti imiş gibi üstelik de
damping yaparak 2000 TL fiyatla Suudî Arabistan'a ve Kuveyt'e, ve
tabiî diğer rakip Türk firmalarının zararına olacak şekilde,
reeksport (yeniden ihrâc) ediyordu. Ancak, oyunu geri tepmiş ve bütün
etleri yüksek radyasyonlu oldukları gerekçesiyle geri çevrilmişti. Bu
firmanın sebeb olduğu zarar ne yazık ki yalnızca kendisini
ilgilendirmiyor, Arapların Türk etlerine vaz ettikleri ithâl yasağı
dolayısıyla, bütün Türk ekonomisine zarar verebiliyordu.
* Bu tesbitten sonra Türkiye'ye gıdâ ithâlâtı için müsaade ettiğimiz
radyasyon düzeyi benim önerimle, sağlık yönünden bilimsel bir anlamı
olmadığı hâlde ekonomik yönden anlamı olan bir gerekçeyle, 600
Bq/kg'dan 280 Bq/kg'a indirildi. Bu yeni durum bütün ilgili
devletlere bildirildi. Bunun üzerine Balkanlar'dan radyasyon içeren
et ithâlâtı durdu. Ama firmalar şimdi radyasyonsuz etimizi dahi, bize
karşı vazedilmiş yasak dolayısıyla, ne Suudî Arabistan'a ve ne de
Kuveyt'e satabiliyorlardı. Bu yasağın kaldırılması ise Türkiye Atom
Enerjisi Kurumu'nun, Hazine ve Dış Ticâret Müsteşarlığı'nın ve
Dıişleri Bakanlığı'nın ortaklaşa gayretleriyle fakat epeyi bir zaman
süresi sonunda gerçekleşebildi.
* Bu arada Karadeniz Bölgesi'ndeki halkın fındık kabuklarını yakarak
yemek pişirdikleri ve ısındıkları haberi geldi. Radyasyonlu fındık
kabuklarının yanması sonucu oluşan külün özgül aktivitesinin çok
yüksek oluşu ve külün kolay dağılıp nefes borusu yoluyla ciğerlere
intikali tehlikesi karşısında yöre halkı uyarılarak fındık
kabuklarının yakılması yasaklandı.
* Çernobil kazâsının uluslararası arenada hem bilimsel, hem siyasal,
hem ekonomik ve hem de psikolojik yankıları vardı. Ve bunları çok
yakından sıkı bir biçimde izlemek, TAEK'e benzer kuruluşlarla bilgi
ve fikir alışverişinde bulunmak ve hattâ bazı konularda uluslararası
kuruluşlar nezdinde ve bu kuruluşlarla ortak hareket etmek
gerekmekteydi. Bütün bunlardan geri kalmamak, Türkiye'nin Çernobil
kazâsı dolayısıyla almış ve almakta olduğu önlemleri ve uluslararası
işbirliği ile alınmasını gerekli gördüğü diğer önlemler hakkında
ileri sürdüğü teklifleri bildirmek ve tartışmak üzere TAEK, kendi
radyasyon uzmanlarının bu amaçla yaptıkları dış seyâhatlere 11 ayda
yaklaşık 75.000,-$ kadar bir meblâğ harcadı. Bunların sonunda elde
edilen çok kıymetli bilgi ve deneyimlerin yanında, uzmanlarımızın
ısrarla bilimsel mücâdelesi sonucu Avrupa Ekonomik Topluluğu, çayı:
1) tâlî gıdâ maddeleri sınıfına sokmuş; ve 2) bizim önerdiğimiz kuru
çayda müsaade edilebilir 12.500 Bq/kg'lık radyasyon düzeyini de
sonunda AT standardı olarak kabûl etmiştir.
* TAEK, ithâl ve ihrâc edilen gıdâların spektroskopik analizini millî
ekonomiyi engellemeyecek bir şekilde sür'atle yapabilmek üzere, bütçe
dışı imkânlarlardan temin ettiği 2,4 milyar TL lık12 bir fon
aracılığıyla ihtiyâcı olan en modern techizâtı mubâyaa etti. ÇNAEM'de
bu amaçla kurulmuş olan ölçüm lâboratuvarı bugün IAEA uzmanları
tarafından gerek personeli ve gerekse donanımı dolayısıyla bir Center
of Excellence olarak kabûl edilmektedir.
* Bu arada radyasyondan etkilenmiş bölgelerdeki halkın vücûdlarında
bulunabilecek olan muhtemel radyoaktif kaynakların ve radyasyon
düzeylerinin tesbiti için ikisi seyyâr, diğer ikisi de sâbit olmak
üzere 4 adet en son model Tüm Vücûd Sayım Sistemi satın alındı ve
daha mütevâzî teknik özelliklere sâhip bir 5.si de TAEK tarafından
tesis edildi.
* TAEK ileride Türkiye'yi benzer durumlarde etkisi altına alabilecek
radyasyon bulutlarının ilerleyişini otomatik olarak izleyip
ölçebilecek yaygın bir otomatik gözlem ve ölçüm istasyonlarından
oluşan Radyasyon Erken-uyarı Sistemi Ağı'nın
(RESA'nın) kurulması için teklif ve yapılabilirlilik etüdünü Türkiye
Radyasyon Güvenliği Komitesi'ne götürdü; destekleyici karar aldırdı
ve 42 RESA istasyonunun techîzâtını ihâle edip aldı. Benim TAEK
başkanlığından ayrılmamdan sonra 5 sene kadar ciddî bir gelişmeye
mazhar kılınmamış olan RESA projesi yeni TAEK idâresi sâyesinde şu
günlerde tamamlanmak üzeredir.
* RESA'nın yalnızca nükleer bombaların ve nükleer santrallerde
vuku bulan radyasyon sızıntılarının etkilerini izlemede değil fakat
çok daha değişik hallerde dahi olağanüstü etkin bir önlem olduğu
18.02.1993'de bu sistemin RGD'deki merkezî bilgisayarının Muğla'da
havadaki radyasyon düzeyinin doğal radyasyon düzeyinin yaklaşık 200
misli kadar arttığını göstererek alârm vermesiyle ortaya çıkmıştır.
Yapılan incelemeler sonucu bu alârmın, gerek Muğla'daki konutlarda
gerekse Yatağan Termik Santrali'nde yakılan linyitin uranyum
filizleri ihtivâ etmesi dolayısıyla çevrede oluşan bir radyasyon
kirlenmesinin sonucu olduğu tesbit edilmiş ve bunun önüne geçmek için
gerekli önlemlerin vâlilikçe alınmasına tevessül edilmiştir.
Kişi Başına Fazladan Yüklenen Radyasyon Dozu
* Çernobil kazâsını izleyen bir yıl içinde Edirne ve civârı ile Doğu
Karadeniz Bölgesi gibi Türkiye'nin diğer yerlerine göre daha fazla
radyasyon almış olan (ve bu sebebden ötürü de ayırdedici bir nitelik
vermek için kritik dediğimiz) bölgelerindeki vatandaşlarımıza
fazladan yüklenmiş olan radyasyon dozları ile doğrudan doğruya
radyoaktif serpintiye mâruz kalmamış yörelerdeki vatandaşlarımıza
fazladan yüklenen radyasyon dozları TAEK'in Radyasyon Sağlığı ve
Güvenliği Dairesi tarafından ve en karamsar değerlendirmeyle tesbit
edilmiştir.
* Buna göre Çernobil kazâsını izleyen bir yıl içinde kişi başına
yüklenen fazladan radyasyon dozu olarak: 1) kritik bölgelerimizde
59,4 mRem, ve 2) Türkiye genelinde de 50 mRem bulunmuştur. Kezâ
Çernobil kazâsından 6 yıl geçtikten sonraya kadar olan zaman
aralığında kritik bölgelerimizdeki müterâkim doz olarak kişi başına
67 mRem ve Türkiye genelinde de 56 mRem bulunmuştur.
Bütün bu dozlar ICRP'nin ve hattâ WHO ve ILO'nun normlarına
göre fevkalâde düşük dozlardır. Bu dozlar Çernobil kazâsından
etkilenmiş olan diğer Avrupa ülkelerinin dozlarıyla
karşılaştırıldığında da diğer ülkelerinkine nazaran da düşük
kalmaktadırlar. Meselâ İsveç'de kritik bölgelerdeki yıllık doz 500
mRem iken bu Yunanistan'da 380 mRem ve İsviçre'de de 200 mRem'dir.
IAEA ve benzeri gibi kurumların değerlendirmelerine göre Türkiye,
Avrupa'da Çernobil kazâsından etkilenme sıralamasında 16. (ve sondan
bir evvelki) sıradadır. Avrupa'nın tümü dahi alınsa bu radyasyon
dozları insan sağlığı açısından önemsenecek bir riske sebeb
olabilecek düzeyde bulunmamaktadırlar.
* Yukarıdaki doz rakkamları RGD'nin doz hesaplama felsefesi
içinde fevkalâde karamsar bir tutumla yapılmış olan hesap sonucu
ortaya çıkan, TAEK'in resmî rakkamlarıdır. Doz hesabında gıdâ rejimi
önemli bir yer tutmaktadır. TAEK-RGD hesaplama yönteminde kişilerin
gıdâ rejimi, alınan her nevi gıdânın yıllık mikdârı Türkiye
ortalamasına göre abartılarak seçilmiştir. Meselâ kişi başına yıllık
et tüketiminin Türkiye ortalaması 17 kg iken bu rakkam 40 kg olarak,
süt-yoğurt tüketiminin Türkiye ortalaması 23 kg iken bu rakkam 125
kg, unlu mâmuller tüketiminin Türkiye ortalaması 160 kg iken 200 kg,
sebze ve meyve tüketiminin Türkiye ortalaması 140 kg iken 250 kg ve
çay tüketimi de 1 kg olarak alınmıştır. Aslında karamsar olmayan
realist verilerden hareket edilirse benim ve ÇNAEM Sağlık Fiziği
Bölümü'nün biribirimizden bağımsız hesaplamalarımıza göre ilk yılın
Türkiye genelindeki ortalama radyasyon dozu için yalnızca 25 mRem
bulunmaktadır. Bu doz OECD Nükleer Enerji Ajansı'nın, raporlarında,
Türkiye için belirttiği 21 mRem'lik doz ile de tutarlıdır. RGD'nin
resmî doz rakkamları daha karamsar olmakla hatâ marjını sıfıra
indirmektedir.
Bütün bu verilere rağmen 1) kim, 2) hangi sıfatla ve 3) hangi
yasal yetkiyle Türkiye'de Çernobil kazâsını izleyen ilk yıl içinde
kişi başına fazladan yüklenmiş olan ortalama radyasyon dozunun bu
rakkamlardan çok daha yüksek olduğunu yâni Türkiye'nin bütün Avrupa
ülkeleri arasında bu kazâdan etkilenen ülkelerden biri olduğunu iddia
ediyorsa: 1) bunu doğrulayacak olan ölçüm verilerini, 2) bu ölçüm
verilerinin gerçekliğini ve sıhhatini, ve kezâ 3) doz hesabındaki
hesap yöntemini bilimsel metod ve deontolojiye uygun olarak vakit
geçirmeden TAEK Başkanlığı'na takdîm etmek mecbûriyetindedir.. Eğer
bunu şimdiye kadar yapmamışsa ve şimdi dahi yapamıyorsa bu mücerred
iddia, yalnızca, "vehmini hâzâ ilim zannetme marazı"dır, başka bir
şey değildir!
TAEK Radyasyon Konusunda Halkı Ne Oranda Bilgilendirebildi?
Çernobil kazâsı gibi bir nükleer kazânın etkileri ve sonuçları
hakkında halkın bilgilendirilmesinin nasıl olması, kimler tarafından
yapılması ve ne türlü bir stratejiyle ifâ edilmesi sorunları bu
kazânın etkilerinin sönmüş olmasına rağmen devam etmektedir. Çernobil
kazâsından sonra Avrupa'da Fransa, İsviçre ve Türkiye radyasyon
düzeylerini bunları yorumlayamıyacak olan avâma intikal ettirmemek
ilkesini benimsemişlerdir. Neticede bu üç ülkede de, halk nezdinde
endîşeler zuhur etmiş ise de, diğer ülkelerde değişik vechelerle
zuhur etmiş olduğu gibi bir panik zuhur etmemiştir. Bununla beraber
bu tutumu şiddetle eleştirenler de vardır. 11-13 Ocak 1993 de
Paris'de OECD Nükleer Enerji Ajansı'nın tertiplemiş olduğu
uluslararası bir bilimsel toplantıda bu konu tartışılmış ve halkın bu
gibi hallerde bilgilendirilmesini teknik elemanlara değil de uzman
sağlık personeline bırakmanın isâbetli olacağı husûsunda bir fikir
birliği teessüs etmiştir.
Aslına bakılacak olursa TAEK olarak bizim de, Çernobil
kazâsının yüklediği ve ilk anda göğüslenip sırtlanması gereken
sorumlulukların altında kamuoyunu da, bilim adamlarımızı da radyasyon
biliminin bütün vechelerinde eğitecek ne hâlimiz, ne zamanımız ve ne
de yasal bir sorumluluğumuz vardı. Bunlar olmadığı gibi bu ayrı
uzmanlık dalının gereğini ifâ edecek bir kadromuz da mevcûd değildi.
Benim TAEK
Başkanı sıfatıyla düzenli olarak ajanslara, gazetelere ve TRT'ye
verdiğim beyânatla-rın ise kimisi basın tarafından deforme edilmekte
kimisi ise hiç yayınlanmamaktaydı.
Ayrıca TV-1'de Ağustos 1986'dan itibâren TAEK Başkanı olarak
bana uygulanmış olan ambargo işimi güçleştirmiş ve halkımı
bilgilendirme görevimi uzun süre engellemiştir. TV-2 kurulduktan
sonra ambargonun buraya teşmili unutulmuş olduğu için ben ancak
Aralık 1986 başında, bu durumu bana hatırlatan Can Okanar'ın13 şükran
borçlu olduğum çabasıyla TV-2'de yarım saatlik bir hasbıhâl
aracılığıyla Türkiye'yi enforme edebilmek fırsatını elde etmiştim.
* Bununla beraber TAEK Başkanı iken ve daha sonra 1) vermiş olduğum
konferanslarla, 2) bazı gazetelere ve dergilere yazdığım makalelerle,
3) Türkiye Atom Enerjisi Kurumu Danışma Kurulu'nun (TAEK-DK'nın) 1986
ve 1992 toplantılarında yaptığım uzun konuşmalarla elverdiğince halkı
bilgilendirmeğe gayret ettim. Bu arada gerek 1986'da TAEK-DK'daki söz
konusu konuşmamın kitapçık hâline getirilen metni gerekse TAEK
tarafından daha önce bastırılmış olan ve radyasyonların etkilerini
anlatan 2 broşürden de binlercesi parasız olarak dağıtıldı. Kezâ
sayın Câhit Aral da siyâsî kişiliği dolayısıyla sık sık vermiş olduğu
beyânatlarıyla halkın bilgilenmesini sağladı.
* Bütün bu çabalara ek olarak bir de TAEK'in Hacettepe Üniversitesi
ile birlikte tertip ettiği ve halka açık olan, bütün radyasyon
ölçümleri sonuçlarının da ilk defa kamuya detaylarıyla açıklanmış
olduğu toplantıyı da unutmamak gerekir.Bu
kadar önemli bir toplantı ile bütün basından yalnızca bir gazetenin
ve bir de Anadolu Ajansı'nın ilgilenmiş olması oldukça çarpıcı ve
düşündürücüdür. Basın'ın: "Radyasyon düzeylerini açıklayın!" diye
şamata koparan kesimi de bana ambargo uygulayan TRT de bu toplantıya
en ufak bir ilgi göstermemişlerdir.
* Her şeye rağmen Çernobil kazâsı akabinde bir yıl zarfında
basında çıkan TAEK mahreçli (fakat çoğu gazeteciler tarafından tahrîf
edilmiş) haberlerin 600 kadar gazete kupürü ve TRT'de çıkan
haberlerin de 14 haber bülteni oluşturduğunu, yayınlanan 4 mülâkatım
(biri 30.04.1986'da, diğeri 06-08.05.1986 arasında bir gün 32. Gün
programında ve sonuncusu da Aralık 1986'da Can Okanar ile yaptığım ve
önce TV-2'de ve bir hafta sonra da TV-1'de yayınlanan mülâkat) ile
Nuray Yılmaz hanımın TAEK ile işbirliği yaparak yaptığı 2x60
dakikalık iki bölümlük bir diziyi de hatırlatmakta yarar vardır.
58.078 Ton Çaya Ne Oldu?
6 Nisan 1987 günü TAEK Başkanlığı görevinden alındım. Akabinde,
hangi akla hizmettir bilinmez, Devlet işlerinde süreklilik
gerekirken, TAEK Radyasyon Sağlığı ve Güvenliği Dairesi gibi kurumun
çalışan birimleri âtıl duruma getirildi. RGD kısa zamanda dağıtıldı:
1) Başkanı kızağa alındı, 2) 36 kişilik kadrosu 6 ya indirildi, 3)
Daire rutin işlerini bile yapamaz hâle getirildi, ve 4) RESA projesi
donduruldu.
* Benim 30 Aralık 1986'da sayın Câhit Aral'a, 12.500 Bq/kg'dan yüksek
aktivite içerdiği için halka intikal ettipilmesini TAEK olarak
sakıncalı bulduğumuz ve gömülerek imhâ edilmesini önermiş olduğumuz
58.078 ton çayla ilgili gizli yazımın içeriğini Hükûmet, Resmî
Gazetenin 19699 ve 19836 sayılı nüshalarında yayınlanan iki kararnâme
ile te'yid etti.
Hükûmetin 1. kararnâmesinin neşrinden 8 gün sonra 27.01.1988 de
TAEK Başkan Vekili'nin başkanlığında TAEK Başkanı Teknik Yardımcısı
ile Millî Güvenlik Kurulu Sekreterliği, Başbakanlık Hazine ve Dış
Ticâret Müsteşarlığı, Başbakanlık Çeve Genel Müdürlüğü, İçişleri
Bakanlığı, Sağlık ve Sosyal Yardım Bakanlığı, Tarım Orman Köy İşleri
Bakanlığı, Türkiye Kömür İşletmeleri, Çay-Kur, Mâden Tetkik Arama
Enstitüsü ve Etibank'dan temsilcilerin iştirâkiyle yapılan bir ad hoc
komite toplantısında mezkûr çayların gömülerek imhâ edilmesinde
ittifâk hâsıl olmuş ve bunu tevsik eden bir zabıt da Başbakanlığa
arzedilmiştir.
Ancak, aradan pek az bir zaman geçtikten sonra zamanın TAEK
Başkan Vekili'nin gazetelere vermiş olduğu ve birden fazla gazetede
yayınlanan beyânatların-daki çelişkiler hem aylarca basını meşgul
atmiş ve hem de kamuoyunun dikkatinin bir kere daha Radyasyonlu Türk
Çayında odaklanmasına sebeb olmuştur.
Gerçekten de aşağıda takdîm ettiğim bazı gazete başlıklarına
bakılacak olursa, söz konusu radyasyonlu çayların âkibeti hakkında o
güne kadar TAEKde yapılmış olan bütün fizibilite etütlerini, bütün
deneyleri, bütün kararları ve Hükûmet'in o zamanki sözcüsünün bu
çayların gömülerek imhâ edileceği yolunda TBBM'nde iki defa yaptığı
resmî beyânı da hiçe sayan TAEK Başkan Velili'nin alenen çizmiş
olduğu çelişkili zigzagların Radyasyonlu Türk Çayı imajının sürekli
vitrinde tutulmasına ne kadar katkıda bulunmuş olduğu kolayca teslim
edilir:
> "Özmen 45 bin ton radyasyonlu çayın gübre olarak kullanılmasınıı
önerdi. Tarım Orman Köy İşleri Bakanlığı Doç. Özmen'in çayların orman
alanlarında gübre olarak kullanılması önerisini reddetti" (CUMHURİYET
6.2.1988)
> "Özmen:45 bin ton radyasyonlu çayı birkaç yere taksim ederek imhâ
edeceğiz" (MİLLİYET, TERCÜMAN, GÜNAYDIN 16.2.1988)
> "Atom Enerjisi Kurumundan radyasyonlu çaya 3 çözüm: YAKALIM,
GÖMELİM, SERPELİM.... Özmen.... çayların imhâsı için üç ayrı çalışma
yaptıklarını belirtirken bunları, gömülme, usûlüne uygun yakma ya da
gübre olarak ormana serpme şeklinde açıkladı" (MİLLİYET 13.4.1988)
> "Özmen: Radyasyonlu çayları Kahramanmaraş'a ve Ankara'ya gömmeği
düşünüyoruz" (CUMHURİYET Nisan 1988)
> "TAEK Başkanı Özmen: "Radyasyonlu çayı yakma ve gömme tepki alıyor.
En iyisi bunları paketleyip halka bedâva dağıtalım. Kimse içmeyeceği
için çöp sorunu kendiliğinden hallolur" dedi. Özmen çayın Keban'a
dökülmesini de düşünüyor! (GÜNEŞ 16.5.1988).
Bütün bunlara ve TAEK Başkanlığım esnâsında yapılmış olan bunca
inceleme ya yapılabilirlik etütlerine rağmen, o günkü TAEK Başkan
Vekili bir süre sonra söz konusu çayların yakılarak imhâsına tevessül
etmiş ve Rize'de çay fabrikalarında bir müddet süreyle bu çaylardan
bir kısmını yaktırmıştır.
Bu yakma işleminin çevreyi bilinçli olarak radyoaktif
kontaminasyona mâruz bırakmak demek olduğunun idrâkiyle, Rize Vâlisi
sayın Ömer Büyükkent'e yazdığım ve aynısını Doğu Karadeniz'deki diğer
bütün illerin vâlilerine, belediye başkanlarına ve ilçelerin de
kaymakam ve belediye başkanlarına, ve bazı milletvekilleri ile
hükûmet erkânına da gönderdiğim 28 Mayıs 1989 târihli 13 sayfalık
uzun bir mektupta çay yakma işleminin doğurabileceği tehlikelere
dikkati çekmiştim.
Bu mektubuma gerek Rize vâlisi Ömer Büyükkent'in gerekse Rize
belediye başkanı Memiş Ali Usta'nın reaksiyonları son derece şuurlu
ve olumlu oldu. Vâli, yörede TAEK başkan vekilinin çelişkili
beyânâtına ve çayların yakılmağa başlanmasına karşı oluşan kuşku ve
tepkiye bir çâre olabilir düşüncesiyle, 20 bilim adamını 8 Haziran
1989 Perşembe günü Rize'de Çay Enstitüsü'nde kendisinin, belediye
başkanının ve Çay-Kur genel müdürünün de katılmasıyla yapılacağını
ilân ettiği bilimsel danışma toplantısına dâvet etti.
Bu toplantı ilân edilen günde ve yerde: Prof.Dr. Atillâ Özmen
(TAEK Başkan Vekili), Prof.Dr. Hasbi Yavuz (Atom Enerjisi Komisyonu
Üyesi, İTÜ Nükleer Enerji Enstitüsü Nükleer Teknoloji Anabilim Dalı
Başkanı, TAEK eski Başkan Yardımcısı, Prof.Dr. Atillâ Özalpan (Atom
Enerjisi Komisyonu Üyesi, ÇNAEM eski Müdürü), Prof.Dr. Osman
Kadiroğlu (Atom Enerjisi Komisyonu Üyesi, Hacettepe Üniversitesi
Nükleer Mühendislik Bölümü Öğretim Üyesi), Prof.Dr. Ahmet Bayülken
(İTÜ Nükleer Enerji Enstitüsü Öğretim Üyesi,, ÇNAEM eski Müdür
Yardımcısı), Prof.Dr. Münir Telatar (Karadeniz Üniversitesi Tıp
Fakültesi Dekanı), Prof.Dr. Ahmed Yüksel Özemre (TAEK eski Başkanı),
Prof.Dr. Rengin Erdal (19 Mayıs Üniv. Tıp Fak. Koruyucu Hekimlik ve
Halk Sağlığı Bölümü), Prof.Dr. Âdil Gedikoğlu ( Karadeniz Üniv. Fen-
Edebiyat Fak. Fizik Bölümü), Prof.Dr. Nazmi Turan Okumuşoğlu (19
Mayıs Üniv. Fen-Edebiyat Fak. Fizik Bölümü), Prof.Dr. Hüsnü Gökalp
(Atatürk Üniv. Ziraat Fak. Gıdâ Teknolojisi Bölümü Başkanı), Prof.Dr.
Şefik Güney (AÜ), Prof.Dr. Hasan Erdoğan (AÜ), Doç.Dr. Yusuf Caner
(AÜ), Doç.Dr. Zeki Ertugay (AÜ), Yar.Doç.Dr. Nazmi Topçu (AÜ),
Araş.Gör. Sabahattin Nas (AÜ), Araş.Gör. Recep Boncukoğlu (AÜ), Öğr.
Gör. Cevdet Bozkuş (AÜ), Sağlık Bakanlığı temsilcisi Fiz.Yük.Müh. Ali
Yaşar Öztürk'ün yanında Rize Vâlisi'nin, Rize Belediye Başka-nı'nın
ve Çay-Kur Genel Müdürü'nün de katılmasıyla saat 10.15'den itibâren
kesintisiz saat 15.30'a kadar sürdü.
Toplantıyı Vâli açtı. Sonra söz alan TAEK Başkan Vekili söz
konusu radyoaktif çayların radyoaktik atık değil de sâdece çöp
sayılmaları gerektiği konusundaki iddiasını tekrarladı. Bu iddia
tasvib görmedi. Toplantıdaki pekçok bilim adamı bu çayların
toplamının düşük düzeyli radyoaktif atık olduğunu ve bunlara zorâki
bir isim takmakla bunların mâhiyetinin değişemeyeceğini bilimsel
kanıtlarıyla ortaya koydular.
Bunun üzerine TAEK Başkan Vekili bu çayların yakılmasında
hiçbir sakınca olmadığını iddia etti. Heyetteki pekçok bilim adamı bu
iddianın gerçek ve isâbetli bir yanı olmadığına değinerek şu
husûslara dikkati çektiler:
1) Çayların yakılmasıyla bacalardan çıkacak olan önemli mikdardaki
radyoaktif madde Rize ve civârını radyoaktif kirlenmeye uğratacaktır.
Böylesine irâdî bir şekilde oluşturulacak olan radyoaktif kirlenmenin
savunulacak ne bilimsel, ne sıhhî ve ne de ahlâkî bir yönü vardır!
2) Bu bile bile, isteye dileye sebeb olunacak olan radyoaktif
kirlenme çevre halkının sağlığını bozmakla kalmayacak, aynı zamanda
yöre halkının kanser insidansını da arttıracaktır.
3) Çayların yakılması senelerce sürecek; bu süre içinde bu, hem yöre
halkının psikolojisi üzerinde huzur bozucu sürekli bir etki yapacak
hem Radyasyonlu Türk Çayı görüntüsünü sürekli afişe edecek ve hem de
çayın dış pazarlara sevkini, şimdiye kadar olduğu gibi olumsuz bir
biçimde etkileyecektir!
4) Çayların yakılmasıyla geriye kalacak, özgül aktivitesi daha yüksek
olan radyoaktif külün yol edilmesi de ayrı ve çok daha çetrefil bir
radyoaktif atık problemi teşkil edecektir.
5) Yöre halkı, şimdiden, çayların yakılmasına kesinlikle karşıdır.
Bilimsel kanıtlara ve yöre halkının tepkisine rağmen bu çayların
yakılmasında ısrar edenler bu olayın sebeb olduğu ve olacağı
tepkileri ve kazânmakta olduğu siyâsî boyutlarını da bunların doğal
sonuçlarını da oturup inceden inceye düşünmelidirler!
6) Bilim adamlarının önemli bir kesiti ve yöre halkı çayların, bütün
bilimsel olumsuz kanıtlara ve halkın tepkisine rağmen, ısrarla
yakılmak istenilmesinin: A) hangi gâyeye, ve B) kimlere hizmet
edeceğini anlayamadıklarını dile getirmişlerdir.
7) 58.078 ton radyasyonlu çayı yakmak için 250.000 tondan fazla
linyit gerekecektir. Bunun yanmasıyla havaya salınacak olan binlerce
ton hidrojen sülfür, senenin 320 günü yağmurlu geçen Rize'de, asit
yağmurlarına dönüşecek ve bütün Rize'yi ve ekinleri perişan edecek
olan ayrı ve büyük boyutlu bir başka türden çevre kirlenmesine yol
açacaktır.
Bütün bu tartışmalar sonunda toplantıya katılan 20 kişiden
19'u: "Çay-Kur depolarında koruma altında tutulan radyoaktif atık
mâhiyetindeki çayların öncelikle bulundukları alan ve mekânlarda
muhâfazasına devam edilmesi, bu arada alanı ve şartları müsait
fabrika sahalarına veyâ müsait kamu alanlarına tedbirleri alınmak
suretiyle aşamalı biçimde gömülmelerinin isâbetli olacağını" ifâde
eden bir kararı imzâlayıp Vâli ile Belediye Başkanı'na sundular.
TAEK Başkan Vekili ise: "Çayları her şeye rağmen yakmaya devâm
edeceğini" beyân ederek bu karara imzâ koymak istemedi, ve kararı
imzâlamadı.
Bugün bu çayların önemli bir kısmının usûlüne göre gömülmüş ve
çevreye hiçbir zarar vermedikleri de tesbit edilmiş bulunmaktadır.
Ancak depolarda söz konusu çaylardan gömülmeyi bekleyen 14.000 ton
çay kalmış olduğu bugünkü Çay-Kur Genel Müdürü Tuncer Ergüven'in
03.02.1993'de Karadeniz Üniversitesi'nin tertiplediği Doğu
Karadeniz'de Radyasyonun Etkileri panelindeki beyânından
anlaşılmaktadır. Ancak, Tuncer Ergüven bu çayların Almanların
kendisine teklif ettikleri bir çay yakma fabrikası(?!) kurulduğunda
yakılarak yok edileceğini de beyân etmiştir. Ben panelist olarak
kendisini: 1) söz konusu çayların gömülerek imhâsı yolunda gerek
TAEK'in, 2) gerek TBMM'nde de zamanın Hükûmet sözcüsü tarafından
açıklanmış olduğu gibi Hükûmetin, 3) gerekse Rize Vâliliğinin te'yîdî
kararları bulunduğu; kendisinin yasal olarak bu konudaki kararları
değiştirmeğe de bu konuda karar almağa da yetkili olmadığı ve böyle
bir teşebbüsün altından kalkmasının da aslâ mümkün olamıyacağı
husûslarında uyardımsa da kendisinin buna reaksiyonu: "Ben yakayım da
siz görün!" gibi, olgun ve yasalara saygılı bir bürokrattan
beklenmeyecek kadar olağandışı bir reaksiyon oldu. Çay-Kur Genel
Müdürünün paneli izleyenlerin de tanık oldukları reaksiyonu altındaki
mesnedsiz inadının: 1) Radyasyonlu Türk Çayı imajını epeyi bir müddet
daha vitrinde tutacağını, 2) pahalı ve bu çayları yakmaktan başka bir
işe yaramayacak bir çay yakma fabrikasının(?!) kurulmasıyla vergi
mükelleflerinin cebinden fuzûlî bir israfa vesîle olacağını, 3) Rize
ve havâlisini, eğer özel ve çok pahalı bir filtre sistemi kullanılmaz
ise, irâdî bir kontaminasyona mâruz bırakacağını, ve 4) yanmış çay
küllerinin gömmekten başka hiçbir çâresi olmayan ikinci bir işleme
tâbî tutulmasının da önüne geçemeyeceğini; ve binâenaleyh, eninde
sonunda bunları gömmek zarûrî olduğuna göre de, işin başında çayları
yakmadan gömmenin en isâbetli yol olduğunu bütün idrâk, fehâmet ve
temyîz sâhibi yetkililerin dikkatine arz etmek isterim.
Hâmilelikte Radyasyon
ICRP hâmilelik esnâsında alınabilecek maksimum toplam radyasyon
dozu mikdarını, 1965'de ve 1978'de aldığı kararlarla, 2 Rem = 2.000
mRem olarak belirlemiştir. ICRP bu kararını o günden bugüne kadar,
diğer kararları için de olduğu gibi pekçok kere revizyona tâbî
tutmasına rağmen 1991'e kadar, yâni Çernobil kazâsından 5 yıl sonraya
kadar, değiştirmeğe lûzum görmemiştir. Türkiye'de Çernobil kazâsını
izleyen bir yıl içinde bir kişinin fazladan almış olduğu radyasyon
dozunun Edirne ve Doğu Karadeniz gibi kritik bölgelerde 59,4 mRem ve
Türkiye genelinde ise 50 mRem (elli milirem, yâni ICRP'nin
hâmilelikte alınmasına müsaade ettiği radyasyon dozunun 1/40'ı)
civârında olduğu göz önünde tutulacak olursa hâmileleri boşuboşuna
(ya da ister maddî isterse siyâsî çıkar uğruna) evhamlandırmış
olanların hem maddî ve hem de mânevî ne denli bir vebâl altında
kalmış oldukları daha da iyi anlaşılacaktır.
Bugün, ancak çok yüksek radyasyon dozlarının alındığı ve
şartları iyice izole edilmiş olan çok istisnaî kritik vakalar hâriç
olamak üzere, bir hâmile kadının doğurduğu çocuğun sakatlığını, bir
sebeb-sonuş ilişkisi içinde doğrudan doğruya, alınan radyasyon dozuna
bağlamak ilmen mümkün değildir. Çünkü alçak düzeydeki radyasyon
dozları söz konusu olduğunda, ceninin radyasyon almış olduğunu
kanıtlayan hiçbir spesifik emâre ve âraz oluşmamaktadır. Yüksek
radyasyon dozlarında ise ortaya kromozom bozulmaları çıkabilmektedir.
Ama bunlar da, aynı bozulmaların başka etkenler tarafından da hâsıl
edilebilmeleri olgusu dolayısıyla, tek ve kesin bir biçimde radyasyon
etkisine delâlet eden spesifik bir gösterge olmadıklarından cenindeki
sakatlığın asıl sebebi kesin olarak belirlenememektedir.
Kanser Riski
"Radiation Risks and Radiation Protection at CRNL/Editor: D.K.
Myers, AECL - 9181, Jan. 1986" dokümanına dayanarak ÇNAEM Nükleer
Mühendislik Bölümü Başkanı ve bir risk analizi uzmanı olan Dr . Ulvi
Adalıoğlu'nun İnsan ve Kâinat dergisinin Mayıs 1988 nüshasındaki bir
yazısında Kuzey Amerika halkı için yapılmış olan bir risk analizinin
sonuçları sunulmaktadır.
Buna göre yalnızca 1 Rem = 1.000 mRem'lik bir radyasyon dozuna
mâruz kalan bir insanın önündeki 50 yıl içinde, bu aldığı doz
sebebiyle, kanser olup ölmesi ihtimâli:
1) 3 paket sigara içmenin kansere yol açması,
2) Bisikletle 700 km yol kateden bir kimsenin yolun sonunda bir
kazâya kurban gitmesi,
3) Otomobille 10.000 km yol kateden bir insanın yolun sonunda bir
kazâya kurban gitmesi,
4) Bir işçinin bir fabrikada 18 aylık bir çalışma sonunda iş kazâsı
sebebiyle ölmesi, ve
5) Bir inşaat amelesinin bir inşaatta 4 ay çalıştıktan sonra bir iş
kazâsında ölmesi
ihtimallerinden birine eşit olmaktadır.
Demek ki Kuzey Amerika halkından birisi Çernobil kazâsı
dolayısıyla bir yılda Türkiye'de kişi başına düşen fazladan 50 mRem
kadar bir radyasyon almış olsa bunun, önündeki 50 yıl içinde
kendisinde bir kanser hâsıl ederek bu yüzden ölümüne yol açması
ihtimâli:
• Hayatında yalnızca üstüste üç sigara içmiş olan bir kimsenin sırf
bu sebebden ötürü önündeki 50 yıl içinde akciğer kanserinden ölmesi,
• Bir kimsenin bisikletle 14.000 km katettikten sonra bir kazâya
kurban giderek ölmesi,
• Bir kimsenin otomobille 200.000 km katettikten sonra bir kazâya
kurban giderek ölmesi,
• Bir işçinin bir fabrikada 30 yıl çalıştıktan sonra bir iş bir
kazâsına kurban giderek ölmesi, ve
• Bir inşaat işçisinin bir inşaatta 80 ay çalıştıktan sonra bir iş
bir kazâsına kurban giderek ölmesi,
ihtimallerinden birine eşit olacaktır.
Çernobil kazâsının Türk insanına fazladan yüklemiş olduğu
ortalama radyasyon dozu dolayısıyla ferdî ölümcül kanser riski ÇNAEM
Sağlık Fiziği Bölümü uzmanlarından Dr. Hasan Alkan'ın yaptığı
hesaplara göre:
0,000.000.170/yıl =1,7.10-7/yıl
kadardır (Bk. Dr. Hasan Alkan: Çernobil Nükleer Reaktör Kazâsının
Türk Toplumunda Yaratabileceği Radyolojik Sonuçların Araştırılması).
Oysa doğal radyasyon dolayısıyla kişiye yüklenen ölümcül
kanser riski yalnızca 0,000.1/yıl = 1,4.10-4/yıl''dır; bu değer aynı
zamanda yüksek güvenlik standartlarına sâhip meslek gruplarının da
kişiye yüklediği ölüm riski kadardır. Buna karşılık trafik
kazâlarının kişiye yüklediği 0,000.140/yıl = 1,4.10-4/yıllık ölüm
riski ise Çernobil kazâsının Türkiye'de kişiye yüklediği ölüm
riskinden yaklaşık 1000 misli daha yüksektir!
ICRP'nin ICRP-60 sayılı yayınına göre beklenmedik bir olaydan
kaynaklanan riskler, eğer günlük hayatta karşılaşılan ve kolayca
kabûl edilen risklerden küçük ve-yâ bunlara eşit iseler ya da yüksek
güvenlik standartlarına sâhip meslek gruplarının haiz olduğu ölüm
riskinden 10 kere daha küçük iseler kabûl edilebilir riskler sınıfına
girmektedirler. Buna göre ve Çernobil kazâsının Türk insanına
yüklemiş olduğu risk yüksek güvenlik standartlarına sâhip meslek
gruplarının haiz olduğu riskden yaklaşık 1000 kere daha küçük
olduğundan kabûl edilebilen ve özel tedbir gerektirmeyen bir risktir.
Bu durum karşısında ilgililerin, Çernobil kazâsı ile uğraşacak
yerde, kıymetli zamanlarını: 1) ölümcül riskleri bu kazânın riskinden
onbinlerce defa daha yüksek olan hava kirliliğinin azaltılması, 2)
kezâ aynı risk grubuna giren Belediye otobüslerinin âyarsız motorları
dolayısıyla egzoslarından kustukları kanserijen gazların önlenmesi,
3) ölümcül riski Çernobil kazâsınınkinden bin kere yüksek olan ve A)
kötü eğitim, B) kötü sinyalizasyon, ve C) kötü uygulamalar yüzünden
gerçek bir felâket hâlini alan, çoğu kere de trafik terörü diye
isimlendirilen trafik trajedisinin sone erdirilmesi gibi gerçekten de
hayatî sorunlar için sarfetmeleri daha uygun olmaz mıydı?
Türkiye'de Kanser Vakaları Artıyor Mu?
Türk insanının Çernobil kazâsı dolayısıyla kazâyı izleyen bir
yıl içinde fazladan almış olduğu ortalama radyasyon dozu 50 mRem
(milirem), ve Edirne ile Doğu Karadeniz gibi kritik bölgelerde aldığı
doz ise 59,4 mRem'dir. Bu mikdarlardaki radyasyon dozları:
1) Yaklaşık 90 kg'luk bir insanın bir göğüs röntgeni çektirirken bir
kerede aldığı radyasyon dozu mertebesindedir.
2) Bir tiroid guddesindeki bozukluğun teşhisi için guvatr
muayenesinde hastaya bir defada verilien I-131'in bütün vücûda
yüklediği radyasyon dozunun yaklaşık 1400 de biri kadardır.
3) İstanbul'da yaşayan bir kimsenin bir yılda doğal radyasyon
kaynaklarından aldığı radyasyon dozu 66 mRem, Erzurum'daki bir
kimseninki 175 mRem ve Sivrihisar'daki bir kimseninki ise 374
mRem'dir. Yâni Erzurum 'da yaşayan bir kimsenin korunması mümkün
olmayan doğal kaynaklardan bir yılda aldığı radyasyon dozu ile
İstanbul'da yaşayan bir kimseninki arasında bulunan 109 mrem'lik
radyasyon dozu farkı, Çernobil kazâsı dolayısıyla Türk insanının
fazladan almış olduğu ortalama yıllık 50 mrem'lik radyasyon dozunun 2
mislinden fazladır.
Eğer, radyasyon ilmine vâkıf olmayıp da vehimlerini gerçek ve
de ilim zanneden bazı kimselerin iddia ettikleri gibi, bir yılda
alınan 50 mRem kadar fazladan bir radyasyon dozu bütün hâmilelerde
düşük yapsaydı, yâhut da sakat çocuk doğumuna sebeb olsaydı, veyâhut
da kanser zuhuruna yol açsaydı yüzyıllardanberi bütün Erzurumluların
ya da Sivrihisarlıların hepsinin de hiç doğmamış, ya sakat ya da
kanserli olması gerekmez miydi? Kaldı ki yukarıda da sözü edilmiş
olduğu gibi, ICRP'ye göre bir kadının hâmileliği süresince hiçbir
riske mâruz kalmaksızın alabileceği müsaade edilmiş en üst radyasyon
sınırı 1991'e kadar 2 Rem = 2.000 mrem, yâni Çernobil kazâsının Türk
insanına bir yılda yüklemiş olduğu fazladan radyasyon dozundan tam 40
misli daha fazladır! ICRP bugün hâmile kadınlar için bu normu ilk ay
için 500 mRem ve diğer sekiz ay toplamı için de 200 mRem olarak
tavsiye etmiştir. Ancak Avrupa ülkeleri mevzuatlarında henüz bu yönde
bir tashihe gitmedikleri gibi bu kararın ICRP tarafından yeniden
incelenmesini de taleb etmişlerdir.
Çernobil kazâsına kadar Türkiye'de ancak birkaç merkezde kanser
istatistikleri tutulmakta, ve bunlar da Türkiye'de bir yılda
ölenlerin % 5 ilâ % 12'sinin kanser sebebiyle ölmekte olduğuna işâret
etmekteydiler.
Çernobil kazâsından sonra hem Sağlık ve Sosyal Yardım
Bakanlığı'nda, hem Tıp Fakülteleri'mizde, hem hastahânelerimizde ve
hem de hekimlerimizde kanser konusunda büyük bir bilinçlenme zuhur
etti. Bunu Çernobil kazâsının etkilerinin gerçekten de olumlu bir
yanı olarak kabûl etmek gerekir. Bu sâyede Türkiye'de kanser
istatistikleri daha çok sayıda merkezde ve daha ciddî bir şekilde
tutulmaya ve, hepsinden de daha önemlisi, ciddî kanser taramaları
yapılmaya başlandı.
Bunun sonucu olarak da kayıtlara geçen kanserden-dolayı-ölümvakalarının
sayısı artmaya başladı. Bu artış, işin künhünü
fehmedemeyen kimselerce, kanser vakalarında Çernobil kazâsından sonra
ve bu kazânın sebeblerine doğrudan doğruya bağlı olan reel bir artış
değil yalnızca kayda geçen vakaların sayısındaki artıştır.
Bu sayı, Dünyâ kanser mortalitesi ortalaması olan %22 civârına
ulaşıncaya kadar artmaya devâm edecektir. Gerisi ise, yâni
Türkiye'deki kanser vakası sayısındaki artışın Çernobil kazâsından
sonra alınan gıdâlardaki radyasyondan dolayı olduğu iddiası ise
gerçeğe uymayan bir vehmin ifâdesidir!
Lösemili çocukların oranındaki artış iddasına gelince Hacettepe
Üniversitesi, Karadeniz Üniversitesi, Trakya Üniversitesi Tıp
Fakültelerinin açıklamalarına göre ve kezâ İstanbul Üniversitesi'nden
konuyla ilgili pekçok bilim adamının panellerde ve yazılı ve
görüntülü basındaki açıklamalarına göre : Türkiye'de lösemili çocuk
vakalarının oranında bir artış gözlenmemektedir. Bu sonuç
Uluslararası Kanserle Savaş Birliği ve Yunan Kanser Cemiyetinin
WHO'nun işbirliğiyle 6-8 Aralık 1991'de Atina'da yapılan ve Çernobil
Kazâsının Uzun Vâdeli Etkilerine tahsîs edilmiş olan bir uluslarası
toplantıda Finlandiya adına sunulan tebliğin içeriği ile de de
tutarlıdır. Nitekim Çernobil kazâsı sonucu Finlandiya'da 1980 ilâ
1990 yılları arasında lösemi oranında bâriz bir düşüş gözlenmiştir.
Şimdi Türkiye'deki duruma bakacak olursak, lösemi ve diğer
kanser türlerinin istatistiklerinin tutulduğu merkezî birim Sağlık
Bakanlığı'nın bünyesindeki Kanserle Savaş Dairesidir. Bu dairenin
müstâfî başkanı Prof.Dr. Nazmi Bilir'in TAEK Baş-kanlığı'nın 29
Aralık 1992 târih ve 4064 sayılı talebine Bakan Adına vermiş olduğu
11 Ocak 1993 târih ve B100KSD00000007/5010/0008 sayılı resmî cevabına
ekli T.C. Sağlık Bakanlığı Kanser Kayıt Merkezine Sağlık
Kuruluşlarından Bildirimi Yapılan Kanser Olgularının Doğu Karadeniz
İlleri Ve Edirne'de Lösemi Sayısı Ve Bu İllerde Toplam Kanser
Olguları başlıklı istatistik bilgileri içeren cetveli:
İLLER
1989
1990
1991
1992 (on aylık)
Ordu: _Lösemi Toplam
(7)
- (
11)
(1)
159
232
286
104
Trabzon: Lösemi Toplam
(10)
- (
11)
(4)
442
425
499
389
Giresun: Lösemi Toplam
(5)
- (
3)
(3)
177
216
255
58
Rize: Lösemi Toplam
(2)
- (
9)
(1)
91
180
178
48
Artvin: Lösemi Toplam
-- (
1)
- 65
62
144
56
Edirne: Lösemi Toplam
(9)
- (
10)
(3)
249
317
317
123şeklindedir. Sayın Sağlık Bakanı'nın ise bu istatistiklerden
habersiz görünmesi en azından düşünülmeğe değer bir husûstur.
S O N U Ç
Türkiye Atom Enerjisi Kurumu'nun, Çernobil kazâsı Dünyâ
kamuoyuna açıklandıktan sonra, almış olduğu önlemlerin bir kısmını bu
açıklamamın * işâretli paragraflarında takdîm etmiş bulunuyorum.
İnsaf, vicdan, idrâk, fehâmet, temyîz ve adâlet sâhibi hiç
kimse Türkiye Atom Enerjisi Kurumu 'nun (ve kezâ Türkiye Radyasyon
Güvenliği Komitesi'nin de) Çernobil kazâsının akabinde, ve benim 6
Nisan 1987de görevden alındığım târihe kadar:
1) Sür'atli ve müdebbir bir biçimde hareket etmemiş, atmosfere
yayılan ve yere intikal eden radyoaktif serpintileri zamanında tesbit
etmemiş, görevlerini ve sorumluluklarını savsaklamış olduğunu,
2) Bilgisizce davranmış olduğunu,
3) Radyasyonu halktan gizlemiş olduğunu,
4) Gerekli önlemleri almamış olduğunu,
5) Türk halkının tükettiği gıdâ maddelerinde, AT'nin kendi
ülkelerinde tüketilen gıdâ maddeleri için kabûl etmiş olduğu maksimum
müsaade edilebilir radyasyon düzeylerinden daha yüksek radyasyon
düzeylerinin bulunmasını prensip ittihaz etmiş olduğunu,
6) Gıdâlardaki radyasyon düzeylerini kontrol etmek ve vaz edilen
normları aşanları halka intikal ettirmemek husûslarında hiçbir şey
yapmamış, hiçbir önlem almamış olduğunu,
7) Gerek Türkiye halkına gerekse Türkiye'den tütün, fındık ve çay
ithâl eden ülkelerin halklarına ICRP, WHO, FAO, ILO, IAEA gibi
kurumların türettikleri radyasyon düzeyi normlarının üstünde
radyasyon içeren ürünler intikal ettirerek insanlık suçu işlemiş
olduğunu,
8) Türk halkını radyasyon konusunda bilgisiz bırakmak için kılını
bile kıpırdatmamış olduğunu,
9) Çeşitli baskılara boyun eğmiş; radyasyon düzeylerini ve dozlarını
bu baskılar sonucu düşük göstermiş olduğunu,
10) Türkiye'nin Çernobil kazâsı dolayısıyla aldığı önlemleri
uluslararası bilimsel kuruluşlar nezdinde ve bilimsel toplantılarda
tartışmak üzere TAEK'deki radyasyon uzmanlarından bir bölümünün
görevlendirilmeleri için yaklaşık 75.000,-$ lık bir harcama yapmamış
olduğunu,
11) Kurumun ithâl ve ihrâc edilen gıdâ maddelerinin, millî ekonomiye
engel olmayacak biçimde sür'atle spektroskopik analizinin
yapılabilmesini temin etmek üzere techîzatlanmaya gitmemiş olduğunu
ve bu iş için bütçe dışı imkânlardan 2,4 milyar (bugünün yâni Şubat
1993'ün parasıyla yaklaşık 25 milyar) TL14 temin etmemiş olduğunu,
12) Radyasyondan etkilenmiş bölgelerdeki halkın vücûdunda bulunması
muhtemel radyasyon kaynaklarının cinsini ve radyasyon düzeyini ölçmek
amacıyla bir İstanbul'da Çekmece Nükleer Araştırma ve Eğitim
Merkezi'ne, diğeri Ankara Nükleer Araştırma VE Eğitim Merkezi'ne
kurulmak ve bir TIR kamyonuna monte edilmiş ikisi de seyyar
lâboratuvar hâlinde Türkiye'yi taramak üzere 4 adet en son model tüm
vücûd sayıcısı mubâyaa etmemiş, ve daha mütevâzî teknik imkânlara
sâhip bir 5. sini de kendi imkânlarıyla inşâ edip de ÇNAEM'de hizmete
sokmamış olduğunu,
13) 2690 sayılı kânûnun TAEK'e tanımıdığı sorumluluklardan kaçmış
olduğunu ve bu kânûnda kendisine verilmiş yetkileri sonuna kadar
kullanmamış ve hattâ başkalarına devretmiş olduğunu,
14) Ya da yetkilerini kötüye kullanmış olduğunu,
15) Kendi dallarında uzman olabilmekle birlikte Çernobil kazâsının
Türkiye'de yol açtığı kontaminasyonun her vechesinde yeterli bilgisi
olmayanların basında ve diğer mahfellerde açığa vurup dile getirmiş
oldıkları vehimlerini ve zırvalarını Kurum'un işlerinde hüccet,
beyyine, delil ve hâzâ bilimsel gerçek kabûl etmiş olduğunu,
16) Dirâyetsiz, mütereddid, korkak hareket etmiş; dedikodulardan ve
zırvalardan etkilenerek durmadan tavır ve karar değiştirmiş olduğunu,
17) Bütün faaliyetlerini ilmî çerçevede yürütmediğini ve ilim
ahlâkına önem vermediğini,
18) Görevlerini bir yana bırakarak basın ile fuzûlî bir polemiğe ve
kısır bir cidâlleşmeğe girmeyi yeğlemiş olduğunu,
19) İş üretecek yerde şov yapmış olduğunu,
ve kezâ Türk halkına yüklenen radyasyon dozu sebebiyle:
20) Hâmilelerin nesiller boyu hep sakat çocuk doğuracaklarını,
21) Kanser vakalarının oranının arttığını,
22) Lösemili çocukların oranının arttığını,
asla ve kat'â iddia edemez; bu yöndeki her iddia ya da telmih
Türkiye'nin bu mümtaz bilimsel kuruluşuna ve Çernobil kazâsı akabinde
ilimle, vicdanla, nefis ferâga-tiyle, üstün görev bilinci ve hizmet
aşkıyla bu Kurum 'da çalışmış ve çalışmakta olan bunca uzmana ve
diğer destek personeline haksız, hukuksuz, ahlâk dışı, câhilce bir
bühtandır.
Türkiye Atom Enerjisi Kurumu Başkanı iken bilimsel ve ahlâkî
prensiplerimden hiçbir ödün vermeksizin, kânûnların bana verdiği
yetkileri sonuna kadar ülkenin hayrına dirâyet ve selâbetle, adâlet
ve ihsânla kullanmış ve görevimi de bihakkın ifâ etmiş olmamın bana
bahşettiği vicdânî huzur ve kanaat-i kâmileyle, Türkiye Atom Enerjisi
Kurumu 'na ve onun müstesnâ bir görev bilinciyle mücehhez ferâgatkâr
personeline yapılmış ve yapılacak olan: 1) cehâlete, veyâ 2) evhâma,
veyâhut da 3) art niyete dayanan bütün bu kabil bühtanları kesinlikle
reddediyor ve kınıyorum.
Son olarak da Sağlık ve Sosyal Yardım Bakanı sayın Yıldırım
Aktuna'nın "Halkın yediği fındığğın ve içtiği çayın üzerilerine kaç
gramdan fazla yenildiği veyâ kaç bardaktan fazla içildiği takdîrde
zararlı olduklarının yazılmamış olduğu" hakkında bir TV programında
ileri sürmüş olduğu eleştirinin mesnetsizliğine değinmek istiyorum.
Türkiye Radyasyon Güvenliği Komitesi Başkanı ve zamanın Sanâyi
ve Ticâret Bakanı sayın Câhit Aral'ın emriyle Türkiye'de iç tüketime
arz olunan fındıklar 600 Bq/kg'dan yüksek bir aktivite ihtivâ
etmemişlerdir. 600 Bq/kg'lık bir aktivitedeki fındığın radyasyon
sağlığı açısından zarar verebilmesi için bir kimsenin ICRP
standardına göre yılda 6.700 kgdan fazla ve WHO standardına göre de
yılda 670 kgdan fazla yemesi gereklidir. Oysa Türkiye'de kişi başına
düşen yıllık fındık tüketimi 100 gram mertebesindedir.
Kezâ bir insanın 12.500 Bq/kg'lık kuru çaydan hareketle
hazırlanan demden radyasyon sağlığı açısından zarar görebilmesi için
ICRP normuna göre bir yıl boyunca her gün 2 gaz tenekesi yâni 34
litre (Dikkat! Çay değil!) dem içmesi gereklidir. 3.000 Bq/kg'lık
kuru çaydan hazırlanan demden radyasyon sağlığı açısından zarar
görebilmesi için ise, gene ICRP normuna göre, bir yıl boyunca her gün
yaklaşık 8 gaz tenekesi kadar yâni 136 litre dem içmesi gereklidir.
Eğer her şeye rağmen ICRP'nin değil de WHO'nun normları uygulanmak
istenirse bu rakkamları 10 ile bölmek gereklidir.
Bu bakımdan sayın Bakan'ın eleştirisinin içeriği bilimsel ve
pratik açılardan mesnedsiz ve muhâldir. Bu, Radyasyon etkisi altında
kalmış olan diğer ülkelerde de uygulanmamıştır. Çernobil kazâsı
dolayısıyla Türkiye genelinde kişi başına bir yılda fazladan alınan
radyasyon dozu 50 mRem'dir. Bu doz hiçbir ekstra tedbir almayı
gerektirmeyecek kadar küçük bir dozdur! Buna rağmen sayın Bakan ille
de : "Bunların fındıklara ve çaylara yazılması gerekirdi" derse, o
zaman sayın Sağlık Ba-kanı'na İsyanbul'daki bir hastahâneden Erzurum
ya da Sivrihisar'daki bir hastahâneye tâyin ettiği bir sağlık
görevlisine acaba daha yüksek düzeyde bir radyasyon bölgesine
gittiğini ve bu i'tibârla da kendi kendine önlem alması(!) için
kendisinin, Bakanlık tarafından, rutin olarak uyarılıp
uyarılmadığının sorulması gerekir. Zirâ İstanbul'da bir yılda doğal
kaynaklardan yâni yerin altındaki radyoaktif minerallerden, radon
gazından ve kozmik ışınlardan alınan 66 mRem'lik doğal radyasyon
dozuna karşılık bu, Erzurum'da 175 mRem'e yâni Çernobil kazâsının
Türk insanına bir yılda yüklediği dozdan 3,5 misline ve yıllık doğal
radyasyon düzeyi 374 mRem olan Sivrihisar'da ise bu 7,5 misline
çıkmaktadır. Sayın Sağlık Bakanı bir şehirden bir başkasına atadığı
her personele atandığı şehirdeki doğal radyasyondan korunması için
gerekli gördüğü önlemleri kendisine hangi sebeblerden ötürü
bildirmiyor ve bu husûsta onu uyarmıyorsa, TAEK de aynı sebeblerden
ötürü fındık ve çayların üzerine böyle bir îkaz koymağa gerek
görmemistir. Zîra Çernobil kazâsı dolayısıyla yüklenilmiş olan risk,
bir hekimin İsranbul'dan Erzurum'a ya da Sivrihisar'a atanmasıyla
radyasyon dolayısıyla altına girdiği riskin sâdece binde biri
kadardır!
İdrâk, fehâmet, temyîz, ilim, temkin ve de tedbir sâhibleri
için bu misâl herhangi başka bir açıklama gerektirmeyecek kadar
beliğdir.
Saygılarımla arz ederim.
(îmzâ)
Prof.Dr. Ahmed Yüksel ÖZEMRE TAEK Danışma Kurulu Üyesi ve TAEK eski
Başkanı
(21 Şubat 1993)
* * *
XVI. BÖLÜM
ÇERNOBİL KAZASININ TÜRKİYE ÜZERİNDEKİ ETKİLERİNİ ARAŞTIRMAK VE
SORUMLULARI TESBİT ETMEK ÜZERE KURULAN TBMM ARAŞTIRMA KOMİSYONU
RAPORUNUN BAŞI VE SONUÇLAR BÖLÜMÜ
T.B.M.M. (S. Sayısı : 455)
"İstanbul Milletvekili Algan Hacaloğhı Ve 12 Arkadaşının, Çernobil
Faciasının Türkiye'deki Etkilerini Araştırmak Ve Halkı Aydınlatmak;
S.H.P. Grubu Adına Grup Başkanvekilleri İçel Milletvekili Aydın Güven
Gürkan ve İstenbul Milletvekili Ercan Karakaş'ın, Çernobil Faciasıyla
İlgili Gerçeklerin ve Sorumlularının Ortaya Çıkarılması ve Alınması
Gerekli Tedbirleri Tesbit Etmek; Ordu Milletvekili Refaiddin Şahin ve
24 Arkadaşının, Çernobil Faciasının Türkiye'deki Etkilerini
Araştırmak; Kocaeli Milletvekili Şevket Kazân ve 12 Arkadaşının,
Çernobil Faciasının Verdiği Zararların Tesbiti İle Giderilmesi İçin
Alınacak Önlemleri Belirlemek Amacıyla Anayasanın 98 inci, İçtüzüğün
102 ve 103 üncü Maddeleri Uyarınca Bir Meclis Araştırması Açılmasına
İlişkin Önergeleri Ve (10/77, 78, 82, 84) Esas Numaralı Meclis
Araştırması Komisyonu Raporu" 8 punto ile basılmış olup toplam 103
sayfadır. TBMM'nde oybirliği ile kabûl edilmiş olan bu raporun 90-92.
sayfalarında yer alan SONUÇLAR ve GELECEĞE İLİŞKİN ÖNERİLER BÖLÜMLERİ
aşağıya çıkarıl-mıştır:
SONUÇLAR:
Komisyonumuzca, 26 Nisan 1986 günü meydana gelen Çernobil
Nükleer Santral Kazâsıyla ilgili bütün bilgi ve belgelerin ve ayrıca
ilgili kuruluş olan TAEK ve Türkiye Radyasyon Güvenliği Komitesi
tarafından yapılan ölçüm alınan önlemlerin detaylı bir şekildee
incelenmesi sonucunda; kazânın ortaya çıkardığı tehlike durumu
sırasında alınmış tedbirler, yapılmış faaliyetler ve sonuçlar özet
olarak şöyledir:
1. Ülkemizin nükleer enerji politikasının geçmiş
hükümetlerce belirlenmemiş
olması ve bu doğrultuda nükleer enerji üretimine geçilmemiş olması
nedeniyle, Çernobil
faciası meydana geldiğinde; bir nükleer kazâ durumunda
uygulanmak üzere
hazırlanmış Tehlike Durumu Planı ve Tehlike Durumu Organizasyonu
mevcut değildi.
Olayın ekonomik ve siyasal boyutlar kazânması nedeniyle
Başbakanlığın tâ-limatları ile 26 Mayıs 1986 târihinde Türkiye
Radysyon Güvenliği Komitesi kurulmuştur.
2. Silahlı Kuvvetler, mülkî amirlikler ve ilgili
bajkanlıklarla gerekli her türlü
işbirliği sağlanmıştır.
3. Çeş itli yörelerde:
• Havada aktivite ölçümleri,
• Toprakta aktivite ölçümleri,
• Denizlerde aktivite ölçümleri,
• Her türlü gıdâ maddelerinde aktivite ölçümleri,
• İthââl ve ihrâc gıdâ maddelerinde aktivite ölçümleri,
• Değişik endikatör maddelerde reaktivite ölçümleri,
• Halk için bütün vücûd ölçümleri,
yapılmıştır. Ancak, Çernobil tecrübesinin bütün dünyada olduğu gibi
ülkemizde de ilk kez yaşanması, mevcut insangücü ve cihaz
potansiyelinin yetersiz olması gibi nedenlerle radyasyon ve
radyoaktif kirlenme düzeyinin belirlenmesinde ve ölçülmesinde
yetersizlikler olmuştur. Mevcut olanaklarla kazânın etkileri
hafifletilmeye çalışılmıştır.
4. TAEK tarafından halkın radyasyondan korunmasına yönelik
önerilen tedbirler, mülkî ve idârî amirlikler kanalıyla alınmış, halk
uyarılmış, tehlikeler ve alacakları tedbirler duyurulmuştur. Ancak
mevcûd olanakların sınırlı olması nedeniyle hükümetin önlemleri
Trakya'da uygulamaya girerken Doğu Karadeniz'de yetersiz kalmıştır.
Özellikle bu bölge insanına radyoaktif kirlenmenin boyutu ve muhtemel
tehlikeleri konusunda yeterli bilgi akışı sağlanamamıştır.
5. Komisyonumuzca yapılan tüm incelemeler ve değerlendirmeler
sonucunda, ölçülen aktiviteler ve Türk insanının genel gıdâ
alışkanlıkları göz önüne alınarak iç ve dış radyasyonlarla toplumun
bir ferdinin maruz kaldığı hesaplanan radyasyon dozu değerinin
genellikle Avrupa ülkeleri insanlarının aldığı dozlardan daha düşük
olduğu tespit edilmiş ve ayrıca sağlık otoritelerince bu dozlar
nedeniyle kanser vakalarında ve genetik hastalıklarda herhangi bir
artış olduğuna dair bir bulguya rastlanmadığı ifâde edilmiştir.
Dolayısıyla, ilgili kurum tarafından yapılan doz hesaplarının
sonuçları; üniversitelerimizin ve Sağlık Bakanlığının bilimsel kurul
raporlarında belirtilen husûs-larla doğrulanmaktadır.
6. En çok kirlenmeye mâruz kalan ve çoğunlukla yerleşim
bölgesi olmayan
küçük bazı noktasal alanlarda en kötümser kriterlere göre yapılan
değerlendirmeler
sonucunda; mâruz kalınabilecek radyasyon dozu halk için müsaade
edilen yıllık eşdeğer
doz sınırına yaklaşmaktadır.
Sözkonusu bu noktasal alanlarda yaşadığı varsayılan küçük bir
grubun ülke ortalamasına göre yüksek (yaklaşık 500 milirem) doz
aldığı tahmîn edilse bile, yine araştırma ve değerlendirmeler
sonucunda; bu bölge insanlarının Türkiye'nin 1986'daki toplam nüfûsu
için tahmîn edilen kanser vakaları ve genetik kusur tahrîbatı
sayılarının, başka kaynaklardan ortaya çıkması muhtemel aynı tipteki
tahrîbatlara kıyasla çok küçük olduğu ve genel tahrîbat içinde teşhis
edilebilmesinin de bilimsel açıdan mümkün olamıyacağı anlaşılmıştır.
7. Üniversitelerin tıp fakülteleri ve Sağlık Bakanlığı'nca
oluşturulan Bilim Kurulu'nun 1993 yılı başında hazırladıkları
raporların incelenmesi sonucunda komisyonumuzca Türkiye genelinde ve
kritik bölgelerde Çernobil nedenli kanser artışının bilimsel olarak
mümkün görülmediği kanısına varılmıştır.
8. Geçmiş dönemlerden beri hükûmetlerin konuya gereken önemi
vermemesi nedeniyle Çernobil faciasının etkileri çok sınırlı
olanaklarla hafifletilmeye çalışılmış olmasına rağmen, ülkemizde
yaşayan halkın, sağlık riski yaratabilecek bir radyasyon tehlikesine
mâruz kaldığını söyleyebilmek mümkün değildir.
9. Komisyonumuzca Çernobil konusunda yaşanan çelişkilerin
kanser istatistiklerinin yeterli ve sağlıklı olmamasından
kaynaklandığı görüşüne varılmıştır.
10. Komisyonumuzca facianın başından bugüne kadar yapılan
uygulamalarda
ilgili kurumun halkın sağlığını korumak amacını hedef olarak aldığı
ve uluslararası
kriterler, ulusal mevzuata uygun olarak, olanakları çerçevesinde
gerekli hizmeti verdiği
kanısına varılmıştır.
Ancak, Çernobil faciasının gelişmiş diğer ülkeler için olduğu
gibi ülkemiz için de ilk kez yaşanan bir tecrübe olmasından
kaynaklanan bazı hatâlar yapılmış ve özellikle halkın
bilgilendirilmesi husunda bazı eksiklikler olmuştur.
GELECEĞE İLİŞKİN ÖNERİLER:
1. Türkiye'nin çevresinde eski Sovyet teknolojisi ile kurulmuş
olan güvenlik donanımlarına sâhip olmayan ve güvenli olarak
çalıştırılır hale getirilebilmelerinin ancak uzun vadede
gerçekleşebileceği anlaşılan Çernobil tipi nükleer santrallerın çok
sayıda mevcut olduğu bilinmektedir. Bu nedenle, bu bölgelerde bulunan
nükleer santrallarda ortaya çıkma olasılığı yüksek tehlike
durumlarında Çernobil faciasından elde edilen tecrübeler
doğrultusunda ilgili kurum tarafından hazırlanmış bulunan ve Ek-5'de
verilen Tehlike Durumu Planına uygulanabilirlik kazândırılması, daha
açık bir ifâdeyle, Tehlike Durumu Organizasyonu'nun oluşturulması
için, TAEK ve ilgili kuruluşlar arasında gerekli koordinasyonların
başlatılarak, planın hukukî nitelikli bir doküman hâline
dönüştürülmesinin sağlanması,
2. İlgili Kurumda 30 ilde kurulmuş bulunan Radyasyon Erken
Uyarı Sistemi Ağı'nın ivedilikle Türkiye genelinde kuruluş
çalışmalarının tamamlanması ve öncelikle kuzey bölgemizdeki
istasyonların merkezden yönetilecek otomatik bir sisteme
dönüştürülerek sağlıklı ve güvenilir bir şekilde çalıştırılmasını
temin etmek üzere ilgili kurum olan TAEK'e malî açıdan gerekli
desteğin sağlanması,
3. Bu gibi kazâ durumlarında etkin ve sür'atli hizmet
verebilmek üzere; radyoaktif serpintiye mâruz kalmadan önce bilgi
alınarak, etkilenecek yörelerin ve bu doğrultuda alınacak önlemlerin
önceden belirlenmesi için RESA'ya ilâve sistemlerin kurulması ve
özellikle kuzeyimizde mevcûd bulunan reaktörlerden gelebilecek
tehlikelere karşı çevresel öiçüm ve değerlendirmeleri ânında yapmak
üzere tam techiz edilmiş yeterli sayıda mobil ekipler ve sâbit
istasyonlar kurulması Çernobil'den edinilen tercübeler doğrultusunda
zorunluluk arz etmektedir.
4. Yukarıdaki maddelerde belirtilen konularda daha etkin hizmet
verebilmek için TAEK'in malî ve idârî açıdan güçlendirilmesi,
5. Teknolojik âfet olarak nitelendirilen bu tür kazâlara karşı
halkın eğitilmesi amacıyla gerekli çalışmaların bütün ilgili
kuruluşların katkı ve işbirlikleriyle başlatılmasının temin edilmesi,
6. Tüm istatistikî kayıtlarda olduğu gibi ülkemizde halen
sağlıklı bir şekilde tutulmayan hasta ve özellikle kanser kayıtlarına
bundan böyle gereken önemin verilebilmesi için Türkiye çapında Sağlık
Bakanlığı tarafından başlatılan Aktif Kanser Kayıt Sistemi Projesinin
bir ân önce tamamlanarak sağlıklı, güvenilir sonuçlara ulaşılması,
7. Özellikle yazılı basının halkı panik ve endîşeye
sürükleyecek bilimsel desteği olmayan haberler yayınlamasını önleyici
tedbirler alınması,
8. Çernobil gibi teknolojik afetler nedeniyle doğabilecek
tazminat haklarının ödenmesini temin etmek üzere gerekli
düzenlemelerin yapılması.
Raporumuz Genel Kurulun tasvib ve takdîrlerine saygı ile arz olunur.
Başkanvekili Sözcü Kâtip
Mustafa Parlak Mustafa Ünaldı Algan Hacaloğlu
Rize Konya İstanbul
(Muhalefet şerhim var.) (Muhalefet şerhim ektedir.)
Üye Üye Üye
Halil İbrahim Özsoy Evren Bulut Ergun Özdemir
Afyon Edirne Giresun
Üye Üye Üye
Ertekin Durutürk Bülent Akarcalı Hacı Filiz
Isparta İstanbul Kırıkkale
(İmzâda bulunmadı)
Üye Üye Üye
Fethiye Özver Fahri Gündüz Ahmet Sezai Özbek
Tekirdağ Uşak Kırklareli
XVII. BÖLÜM SONUÇ VE KISSADAN HİSSE
26 Nisan 1986'dea vuku bulmuş olan Çernobil nükleer kazâsı:
1) Millî basının belirli bir kesimine,
2) Siyâsîlere,
3) Bazı ticârî firmalara,
4) Türkiye'nin Avrupa'daki çay piyasasından pay kapmasının önünü
kesmek ve ülkede İngiliz çayını yaymak isteyen yabancı ülkelere ve
bunların ülke içindeki muhiblerine ve işbirlikçilerine,
5) Türkiye'nin nükleer enerjiye geçmesine engel olmak isteyenlere, ve
6) Beni TAEK Başkanlığı'ndan azlettirmek konusunda farklı
motivasyonları bu-
30
lunanlara15 gökten inmiş bir "Kudret Helvası" ve de ortak bir komplo
için sağlam bir zemin teşkil etmiştir.
Basın'ın sansasyonel ve asparagas haberler üretmekte olan bir
kesimi hem bu yönden, hem belirli kişi ve kurumlar üzerinde baskı
kurarak menfaat elde etme fırsatı eline geçmiş olduğundan Çernobil
kazâsını bilerek, isteyerek dramatik bir biçimde gündemde tutmuştur.
Bu münâsebetle yapılan dezinformasyon dolayısıyla Türk halkı üzerinde
ihdâs edilen kollektif histeri ve paranoyanın parametrelerinin
tesbiti ise, hiç kuşkunuz olmasın, yabancı ülkelerin istihbârat
örgütleri için bahâ biçilmez bir veri tabanı oluşturmuştur.
Bazı kimseler siyâsî ve nefsânî ihtirâslarını gerçekleştirmek
için Çernobil ka-zâsını istismâr etmek konusunda fevkalâde ısrarlı
davranmışlardır. Gerek siyâsîlerden gerekse bunların dışındaki
kimselerden bir takım akademik titre sâhip bazıları nâhak yere
"binlerce aileyi: vehim, korku, üzüntü, infial, ızdırâb, öfke ve
hınca bilerek yönlendiren" bir nifâkın körükleyicisi olmuşlardır. Bu
nifâk daha çok, "Çernobil kazâsı dolayısıyla aldığınız radyasyon
hâmile olduğunuz çocuğunuzun sakar ve ucûbe olarak doğmasına sebeb
olacaktır" diye hayatlarını zehir ettikleri kadınların 8 aylık
çocuklarını bile alan kürtajcı cellâtların işine yaramıştır.
Buna benzer bir histeri ve paranoya havasının 17 Ağustos 1999
Gölcük depreminden sonra ihdâs edilmiş olduğu ve bunun, esas
i'tibâriyle, 1) İstanbul'un Marmara kıyısı şeridindeki emlâk
fiyatlarını düşürtüp ucuza kapatmak, 2) Şile taraflarında önceden
kapatılmış arâzîyi ise pahalı satmak üzere plânlanmış olduğu
yönündeki değerlendirmeler unutulmamalıdır.
Çernobil kazâsı dolayısıyla bazı ticârî firmalar bu durumdan
menfaat elde etmek üzere pekçok dolap çevirmişlerdir. Bunlara birkaç
örnek vermiştim ama bu operasyonların tüm hikâyesi bu kitabın
sınırlarını aşan bir vüs'ate sâhiptir.
Çernobil kazâsından en kârlı çıkan ülke İngiltere olmuştur.
İngiltere, Türk çayının radyasyonlu olduğu imajını 5,5 sene
Türkiye'nin gündeminde tutturmayı kolaylıkla başarmıştır. Bunun
sonucu olarak Türkiye'de çay pazarının önemli bir bölümü İngiliz
çaylarının ve bunları pazarlayanların eline geçmiştir.
Çernobil kazâsı hem nükleer enerjiye karşı çıkanların ülkede
yaygınlaşmasına ve hem de Uluslararası Anti-Nükleer Komplonun
başarısına katkıda bulunmuştur.
Enerji kaynaklarına bilfiil sâhib olmak, ya da bir ülkenin
enerji kaynaklarına sâhib olmasını engellemek dâima siyasî ve malî
üstünlük faktörü olmuştur. Beşeriyetin keşfettiği her yeni enerji
türünü basamak yaparak bu üstünlüğü ele geçirmeye yönelik çeşitli
strateji ve senaryolar sürekli olarak tasarlanıp yürürlüğe
konulmaktadır.
düşen ve nükleer enerjiyi bâzı çevre örgütleri aracılığıyla öcü gibi
göstermek isteyen Dünyâ Petrol ve Kömür Kartelleri'nin de gâyesi
olmuştur.
Bugün Dünyâ'da her şeye rağmen en az rizikosu olan ve çevreyi
en az kirleten enerji türü nükleer enerji menşeli elektrik
enerjisidir. Bunun aksini iddiaya yeltenenler ya bu konunun kara
câhili olduklarından, ya da belirli bir çıkar gözettikleri için bunun
alemdârlığını yapmaktadırlar. Üstelik meselâ bin megavat (1000 Mw)
mertebesinde müesses elektrik gücü olan bir nükleer santralde
üretilen elektriğin kilovatsaati fuel oil ile çalışan bir termik
santralde üretilen elektriğin kilovatsaatinden daha da ucuza mal
olabilmektedir.
Ayrıca, 1000 MWe müesses elektrik gücü olan bir termik santral
bir senede 1,6 milyon ton, yâni yaklaşık 200 milyon dolar tutarında
yakıt sarf eder. Eğer Türkiye kendi toprağından çıkan tabiî uranyum
ile çalışan 1000 MWe gücünde bir nükleer santral kurmuş olsa bu, hem
(1) enerji ham maddesi bakımından dışa bağımlı olmamızın azalması
demektir; ve hem de (2) senede, bilkuvve, 200 milyon dolarlık bir
petrol ithalâtı tasarrufu (yâni petrol üreten ülkelerden ve
şirketlerden 200 milyon dolarlık daha az mubayaada bulunmak)
demektir.
Meselâ Türkiye termik santraller kuracak yerde 10 adet ve her
biri de 1000 MW gücünde nükleer santral kursa, bu, senede 2 milyar
dolarlık daha az petrol ithalâtı demek olacaktır. Gene, meselâ,
Türkiye'nin bu misâlini petrol üreticisi olmayan 9 ülke izlemeye
kalkışsa, bu da petrol talebinde, bir senede, yaklaşık 20 milyar
dolarlık bir azalmaya yol açacaktır16. İşte bu tehlikeyi gören
uluslararası petrol ve kömür kartelleri bütün dünyada nükleer
enerjinin yaygınlaşmaması için ellerinden gelen her türlü hiyle ve
desiseye başvurmaktadırlar.
Bu, çeşitli ülkelerde, "çevreci geçinenler" ile "yeşiller"
denilen zümreyi desteklemekten tutun da, nükleer santral inşası için
ruhsat verme işlerini engelleyip uzatacak bürokratik zorluklar ihdâs
edebilecek usûllerin (daima sûret-i haktan görünerek) uygulamaya
konulmasına, hattâ düpedüz adam satın alınmasına ya da inşaatçı
firmayı ve destek veren kredi müesseselerini tehdit etmeye kadar
uzanabilmektedir.
Bürokratik zorluklar ihdâsıyla nükleer santral yapımının
engellenmesinde en iyi misâli ABD teşkil etmektedir. Söz konusu
karteller bu ülkenin eyâlet meclislerine uzun vâdeli ve sabırlı bir
plân çerçevesi içinde adamlar yerleştirerek nükleer santrallerin
yapımı husûsunda öylesine bürokratik engeller vaz eden yeni
düzenlemeler ihdâs etmişlerdir ki, normal şartlarda 48-72 ay içinde
inşâ edilebilen bir nükleer santralin yapımını 14 seneden önce
bitirmek imkânsız hâle gelmiş bulunmaktadır. ABD'nde 1975
yılındanberi hiçbir sivil amaçlı nükleer santral sipârişi yapılmamış
olmasının sebebi, artık hiçbir yapımcı firmanın bu devâsâ bürokratik
engelleri aşmada kendisini moral açısından da, malî açıdan da
yeterince güçlü görememesinde yatmaktadır. Oysa nükleer enerjiden
elektrik üretimini 1956'dan beri devletin ana politikası olarak kabûl
ve tatbik etmiş olan Fransa'da bir nükleer santral 5 senede inşâ
edilip devreye sokulabilmektedir. Fransa'da bugün üretilen elektriğin
% 75 kadarı nükleer kökenlidir. Fransa 2020 yılına kadar elektriğinin
tümünü nükleer santraller aracılığıyla üretmeyi planlamıştır.
Nükleer teknolojinin avantajlarını temyizden âciz halk
kütleleri, bu teknolojinin kendi ülkelerine yerleşip gelişmesini
dumûra uğratmaya yönelik şer plânlarına kolayca yem
olabilmektedirler. Bu husûsta en etkili propaganda ortamı kütle
iletişim araçlarıdır. Bu ortamda iyi niyetli câhiller, entel pozunda
ucuz kahramanlık merâk-lısı âcizler, kendi hiçliklerinin idrâkiyle
sunî şahsiyet arayışı içinde bunalan saldırganlar ya da kartellerin
düpe düz ücretli ispiyonları felâket tellâllığı yaparak halkın
endîşelerini paniğe ve aksiyona dönüştürmek için didinir dururlar. Bu
gâyenin gerçekleşmesi için ise silâhları: yalan haberler uydurmak,
fısıltı ve dedikoduların hacımlarını ve yayılma hızlarını arttırmak
ve dezinformasyon (haber saptırma) mekanizmasını en geniş biçimde
işletmektir. Bunun en belirgin örneği Çernobil kazâsından sonra hemen
hemen bütün ülkelerde yaşanmıştır.
Nükleer enerjinin yayılmasının kendi ticâretlerine büyük sekte
vuracağını bilen bu kartellerin emrinde halk kütlelerinde endîşe ve
panik oluşturacak gerekli şartların araştırılıp tesbiti için buhran
doğurucu uzman kadrolar bulunur. Bunların hazırladıkları strateji ve
senaryolara uygun olarak, kütle iletişim ortamı aracılığıyla, halk
kütleleri belirli konularda hassaslâştırılmaya ve belli hedeflere
doğru yönlendirilmeye çalışılır. Bu hassaslâştırma ve
kutuplaştırmanın sosyolojisi, psikolojisi, ekonomisi ve dinamiği
(yâni hızı, ivmesi, şiddeti, yaygınlığı, impakt yâni çarpma gücü
vs...) bilimsel yöntemlerle tesbit edilir ve bundan sonra
sahnelenmesi plânlanan benzeri aksiyonlar için yorumlanır; hattâ
bilgisayar aracılığıyla matematiksel modeli dahi yapılır. Bu buhran
doğurucu uzman kadro perde arkasından bütün harekâtı idâre ederken,
harekâtın figüranları olan halk kütleleri nasıl manipüle
edildiklerinin farkında bile olmazlar.
Söz konusu kartellerin yararına sahneye konan bu senaryoda
yaygara koparmaya, fesat çıkarmaya müsait her olgu ve her olaydan
yararlanılır; halk kütlelerinin bunlara karşı reaksiyonları
kaydedilir; bunlar, mümkünse, kontrol altında ve emre âmâde tutulmaya
çalışılır. Bir gün bir termik santral; diğer bir gün soyunun
tükenmesinden endîşe edilen bir hayvan türü; başka bir gün LAB
içermeyen deterjanlar; daha sonra sanayi artıkları; ya da kanserijen
olduğu iddia edilen alüminyum tencereler, hattâ klorlanmış şehir
suyu, yâhut hormonlu tavuklar ve kezâ hormonlu domates ve tabiî
radyasyon bu "buhran doğurucular"ın ekmek kapıları olur. Ama asıl
amaç, nükleer santrallerin yapılmaması ve dolayısıyla da kartellerin
petrol ve kömür satışlarının düşmemesidir. Bunu temin edecek geniş
kapsamlı psikolojik savaşa kadar, halk kütlelerinde diğer konularda
uyandırılan hassasiyet, endîşe ve reaksiyonlar bu savaşın kazanılması
için gerekli olan bilgi birikimini bu fesat ehline temin eder.
Her gün herkesin gözü önünde açık açık cereyân eden bu antinükleer
komplonun temelindeki motivasyonun iyi idrâk edilmesi ve buna
âlet olan uzmanlaşmışbuhran doğurucuların tezgâhlamaktan bıkmadıklan
fesadın da isâbetli bir şekilde teşhis, tesbit ve ilân edilmesi bu
oyunu bozacaktır17.
Ve en nihâyet, bu Çernobil kazâsı: 1) Devlet mekanizmasında
kanûn, tüzük ve yönetmeliklerden başka bir kudret tanımayan ve
dolayısıyla da kendisine bunların kapsamı dışında bir iş
yaptırılamıyan yâni robotlaştırılması mümkün olmayan, 2) ilminden ve
ilminin kendisine bahşettiği özgürlükden aldığı destekle sözünü de
sakınmayan, 3) ilmî vekarından tâviz vermeyen, ve 4) "idâre-i
maslahât" kelimesi lûgatinde bulunmayan bendenizin imajının
yıpratılması için görünürde iyi bir bahâne teşkil etmiştir.
Yalnızca Türkiye'yi değil fakat bütün Dünya'yı da etkilemiş
olan Çernobil nükleer kazâsından bu yana 17 yıl geçmiş bulunmaktadır.
TAEK'in benim ağzımla sürekli ifâde etmiş olduğu gibi, aslında,
Türkiye bu kazadan fizikî bakımdan pek fazla etkilenmiş değildir.
(IAEA'nın resmî raporlarına göre Türkiye Avrupa'da Çernobil
kazâsından etkilenen 17 ülke arasında 16. sırada bulunmaktadır.) Ama
bir yandan radyasyon konusunda halkın doğal olan genel bilgisizliği,
diğer yandan da bu bilgisizliğe dayanarak bu kazâyı Türkiye'nin her
bakımdan aleyhine kullanmak isteyen komplocuların tezgâhladıkları
destabilizasyon stratejisinin maalesef zaman zaman başarıya ulaşması
Türkiye'nin Çernobil Çilesini arttıran etkenler olmuştur.
Devlet Türkiye Atom Enerjisi Kurumu'na güvenmiş ve, mânen
desteklediğini izhâr edememiş olsa bile, maddeten sonuna kadar
desteklemiştir. Gerçekten de, TAEK Başkanı olarak, maddî imkân
açısından bir dediğim iki edilmemiştir. Ayrıca ne sayın Başbakan ve
ne de başka bir Bakan Çernobil kazâsının sonuçları ve etkileri
husûsunda ne bana, ne TAEK'e ve ne de TAEK'den bir kimseye ne bir
müdâhalede ve ne de bir telkinde bulunmuşlardır. TAEK bütçesinin
dışında temin edilen, 2,5 milyar liraya (o günlerin râyiciyle
yaklaşık 3,5 milyon dolara) yakın bir mablâğ sâyesin-de de: 1) ölçüm
lâboratuvarlarımızı Uluslararası Atom Enerjisi Ajansı uzmanlarının
dahi gıbta edecekleri bir düzeyde donatmamız, ve 2) Radyasyon Erken-
Uyarı Sistemi Ağı'nı (RESA'yı) kurabilmek üzere gerekli techîzatı
satın almamız mümkün olmuştur.
Türkiye'nin Çernobil Çilesi ile organik bağı olan şahsî
çilelerim dolayısıyla iki müsteşarın ve birkaç Bakanın husûmetini
celbetmiş olmam; TAEKin içinden bazı kimselerin ihânetlerine ve
yaygın iftirâlarına mâruz kalmış bir odak noktası olmam; radyasyon
meselesinin dışında bambaşka bir sebepten ötürü istiskal edilerek
azledilmem; hakkımda rüşvet iddialarıyla iki kere Başbakanlık Yüksek
Denetleme Kuruluna, iki kere T.B.M.M. KİT Komisyonuna ve bir kere de
Mâliye Bakanlığına şikâyet edilmem; hakkımda Türkiye halkını
radyasyonla zehirlemiş olduğum iddiasıyla kamu dâvaları açılması ve
TBMM Araştırma Komisyonu kurulması bu şahsî çilelerimin kaba
hatlarını teşkil etmektedir.
Azlimden sonra da 1993 sonuna kadar sürmüş ve hepsinden de
beraat etmiş olduğum söz konusu tahkîkat ve dâvâların sebeb olduğu bu
çilelerim süresince, ve bunlara rağmen, Cenâb-ı Hakk'ın: 1) sabrımın,
sükûnetimin, vekârımın, dirâyetimin, selâbetimin, adâletimin,
merhametimin ve ihsânımın körelmemesini lûtfetmiş olmasının; 2) beni
Türkiye'nin bu kritik döneminde Devlet'imin hizmetinde, üstün görev
anlayışı ve ferâgat-ı nefis sâhibi hârikulâde bir uzman ekiple
birlikte çalışmış olmak ve bu ekibin çalışmalarını yönlendirmiş
olmakla şereflendirmiş olmasının; 3) benden "müşâvere etmek"
hasletini esirgememiş olmasının; 4) müşâverelerden sonra vicdanî
huzur ve kanaat-ı kâmile ile karar vermek ve verdiği karardan da aslâ
geri dönmemek irâdesi ile techiz etmiş olmasının gerektiği gibi
hamdından ve şükründen âcizim.
İşte sırf Cenâb-ı Hakk'ın bu ilâhî lûtuflarının bedeli olsun
diye, bana 1) doğrudan doğruya, ya da 2) TAEK'e ve Devlet'e
çıkardıkları gaileler yüzünden dolaylı olarak çile çektirmiş olanlara
şahsî haklarımı helâl ediyorum. Kamu'yu ilgilendiren hakların sâhibi
ise Cenâb-ı Rabbü-l Âlemiyn'dir. Tabiîdir ki buna karışamam.
Gerisi...? Gerisi, idrâk edene, "Bu kubbede kalan bir hoş
sedâdır!". Ve bu çilelerin hitâmında söylenecek olan da, Victor
Hugo'nun bir şiirinde dediği gibi:
33
Toutes ces choses sontpassees comme l'ombre et comme le vent!
"Bütün bunlar gölge gibi, rüzgâr gibi geçti gitti!"
Prof.Dr. AHMED YÜKSEL ÖZEMRE
1935'de Üsküdar'da doğmuş; 1954'de Galatasaray Lisesi'nden,
1957'de İstanbul Üniversitesi Fen Fakültesi Matematik-Fizik
Bölümü'nden ve 1958'de de Fransa Nükleer Bilimler ve Teknoloji Millî
Enstitüsü'nden (INSTN: Institut National Des Sciences Et Techniques
Nucleaires'den) mezun olmuştur. Bu i'tibârla Türkiye'nin ilk Atom
Mühendisi'dir.
1969 yılında Profesör olan yazar İstanbul Üniversitesi Fen
Fakültesi Teorik Fizik Kürsüsü ve Matematiksel Fizik Anabilim Dalı
başkanlıklarını 11 yıl yürüttükten sonra 1984'de kendi isteğiyle
emekliye ayrılmıştır. Ayrıca Çekmece Nükleer Araştırma ve Eğitim
Merkezi Müdürü, İst.Üniv. Fen Fakültesi Dekanı, Türkiye Bilimsel ve
Teknik Araştırma Kurumu (TÜBİTAK) Bilim Kurulu Üyesi, TÜBİTAK Marmara
Bilimsel ve Endüstriyel Araştırma Merkezi kurucu kurul üyesi, Türkiye
Atom Enerjisi Kurumu (TAEK) Başkanı, Enerji ve Tabiî Kaynaklar
Bakanlığı Danışmanı ve Nükleer Santral Proje Koordinatörü gibi
görevlerin yanısıra Türkiye'yi NATO Bilim Komitesi'nde, OECD Nükleer
Enerji Ajansı Yönetim Kurulu'nda, CERN (Avrupa Nükleer Araştırmalar
Merkezi) Konseyi'nde ve Uluslararası Atom Enerjisi Ajansı nezdinde de
yıllarca temsil etmiştir. 1998-2000 arasında Türkiye Elektrik Üretim
Ve İletim A.Ş. nin Genel Müdürü'nün "Akkuyu Nükleer Santral İhâlesi"
konusunda Danışmanı olarak çalışmıştır. Hâlen TAEK Danışma Kurulu
Üyesi'dir.
Pozitif, sosyal ve dinî ilimler konularında 320 kadar makalesi
bulunan Prof. Özemre'nin hâlen üniversitelerimizde okutulan ve
defalarca yeniden basılmış olan:
1) Nötronların Difüzyon Teorisi Cild:1; İTÜ Nükleer Enerji
Enstitüsü
Yay., 320 sayfa, (2 baskı).
2) Nötronların Difüzyon Teorisi Cild:2; İTÜ Nük.Ener.Enst.Yay., 310
sayfa.
3) Contributions â la Theorie de la Diffusion des Neutrons Dependant
du Temps; İTÜ Nük.Ener.Enst.Yay., 60 sayfa.
4) Çağdaş Fiziğe Giriş Çözümlü Problem Kitabı (Şehsuvar Zebitayan ile
birlikte); İTÜ Elektrik Fakültesi Yay. ve İst.Üniv.Fen Fak. Yay. 190
sayfa, (2 baskı)
5) Çağdaş Fiziğe Giriş Ders Kitabı; İTÜ Elek.Fak.Yay. ve İst.Üniv.Fen
Fak. Yay. 198 sayfa, (3 baskı).
6) Teorik Fizik Dersleri Cild 1: Fizikte Matematik Metotlar;
İst.Üniv.Fen Fak. Yay., 360 sayfa (İTÜ/1971 basımının tıpkıbasımı),
(2 baskı)
7) Teorik Fizik Dersleri Cild 2: Klâsik Teorik Mekanik; İst.Üniv.Fen
Fak.Yay., 280 sayfa. (2 baskı)
8) Teorik Fizik Dersleri Cild 5: Isı Teorisi; İst.Üniv.Fen Fak.Yay.,
210 sayfa, (2 baskı).
9) Teorik Fizik Dersleri Cild 5/I: Isı Teorisi Çözümlü Problem Kitabı
(Emine Rıza ile birlikte); İst.Üniv.Fen Fak.Yay., 300 sayfa.
10) Teorik Fizik Dersleri Cild 8: Kozmolojiye Giriş; İst.Üniv.Fen
Fak.Yay.,
142 sayfa.
11) Teorik Fizik Dersleri Cild 7: Gravitasyonun Rölâtivist Teorileri;
İst. Üniv.Fen Fak. Yay., 202 sayfa.
12) Teorik Fizik Dersleri Cild 4: Klâsik Elektrodinamiğe
Giriş; İst.Üniv.Fen Fak.Yay., 135 sayfa.
başlıklı te'lif kitapları ve, aralarında Prof.Dr. Toshihiko
Izutsu'dan çevirmiş olduğu İbn Arabî'nin Fusûs'undaki Anahtar-
Kavramlar ile Tao-culuk'taki Anahtar-Kavram-lar da olmak üzere, 11
cild ilmî eser tercümesi yanında:
İlimde Demokrasi Olmaz (2 baskı), Türkiye'nin Çernobil Çilesi,
İslâm'da Aklın Önemi ve Sınırı (2 baskı), Üsküdar'da Bir Attâr
Dükkânı (4 baskı), Gel De Çık İşin İçinden (4 baskı), Geçmiş Zaman
Olur Ki...,
Kâmil Mürşidin Portresi (Editörü Necmettin Şahinler), Aklın Yolu
İlimdir (Cemâl Uşşak ile birlikte), Kur'ân-ı Kerîm ve Tabiat İlimleri
(Tenkidî Bir Yaklaşım), 50 Soruda Türkiye'nin Nükleer Enerji Sorunu
(2 Baskı), Prof.Dr. Ahmet Bayülken ve Prof.Dr. Şarman Gençay ile
birlikte, Portreler, Hâtıralar... , Din, İlim, Medeniyet
(Düşünceler), Ah Şu Atomdan Neler Çektim!,
Toma'ya Göre İncîlya da Hz İsâ'nın 114 Hadîsi (2 baskı), Üsküdar, Ah
Üsküdar!...(2 baskı), Muhabbet ve Mücâdele Mektupları, Fiziksel
Realite Meselesine Giriş,
Kâmil Mürşitlerin Mirası (Necmettin Şahinler ile birlikte), Çernobil
Komplosu
başlıklı te'lif kültür kitapları, ve
Râşid Erer'in Türklere Karşı Haçlı Seferleri ile Fehmi Tandaç'ın Öz
Söz
isimli eserlerinin kritik edisyonları bulunmaktadır.
Türkiye Yazarlar Birliği, Prof. Özemre'yi: 1996 yılında
Üsküdar'da Bir Attar Dükkânı isimli eseriyle Hâtırat Dalı'nda ve 1998
yılında da Prof.Dr. Toshi-hiko İzutsu'dan çevirdiği İbn Arabî'nin
Fusûs'undaki Anahtar-Kavramlar (3 baskı) başlıklı çevirisiyle Çeviri
Dalında "Yılın Sanatçısı" ödüllerine lâyık görmüştür.
Fransızca, İngilizce, İtalyanca, Almanca ve İspanyolca bilen
Prof. Özemre evlidir; iki kızı ve bir de torunu vardır.^
1 Aile şecerem hakkında 2002 yılında elde etmiş olduğum son
neticelere göre bu rakkamlar 480 ve 250 ya yükselmiş bulunmaktadır.
2 Bu konuyla ilgili olarak zamanın TÜBİTAK Genel Sekreteri Prof.Dr.
Sümer Şahin'e yazmış olduğum mektuplar için Bk.: Ahmed Yüksel Özemre,
Muhabbet ve Mücâdele Mektupları, s. 26-32, İstanbul Yayınları,
İstanbul 2002.
3 ÇNAEM'deki Nükleer Yakıt Pilot tesisinin açılışından sonra
istihbârat işlerinde uzman bir dostum benim bu girişimimden A.B.D.,
İngiltere ve Kanada'nın "Türkiye bağımsız olarak nükleer teknolojiye
hâkim olmak üzere önemli bir adım attı!" diye çok işkillenmiş
olduklarını kulağıma fısıldamıştı. TA-EK Başkanlığı'ndan azlimden
sonra aynı dostum bu işkillenmelerin Hükûmet düzeyinde doğurduğu
huzursuzluğu izâle etmek için benim azledilmiş olmamın mümkün ve
hattâ çok muhtemel olduğuna inandığını da ifâde etmişti. Doğrusunu
Allah bilir!
4 Bu meblâğ, Mayıs 1989 râyicinden 1 $ = 2084 TL olmak hasebiyle,
yaklaşık 33.600.000,-$ eşdeğerdir.
Suçluluk ancak kişinin suçlu bulunduğuna dair mahkeme kararının
kesinlik kazânmasıyla sübût bulur. Ama Türkiye'de ideoloji uğruna bir
kişinin suçlu ilân edilmesi için bu prosedüre gerek duyulmamakta ve
bazı kimseler kendilerinin rahatlıkla mahkemelerin, Danıştay'ın ve
Yargıtay'ın yetkileriyle donatılmış olduklarını vehmedebilmekte ve bu
vehimlerini mükteseb bir hakmış gibi telâkki ederek bunu fütursuzca
izhâr edebilmektedirler.
6 Bâdî: mûcib, sebeb.
45 dakikada 10.000 telefon konuşmasının (yâni sâniyede yaklaşık 4
telefon konuşmasının) nasıl, üç ayrı işlem sonucu: 1) alındığını, 2)
dinlendiğini ve 3) sonuçlarının istatistiğinin tutulduğunu bugün dahi
izah edebilmiş değilim.
Bu meblâğ, Ocak 1993 râyicinden 1 $ = 8735 TL olmak hasebiyle,
yaklaşık 4.600.000,-$'a eşdeğerdir.
30 Ocak 1993'de Magic Box televizyon kanalında gazeteci Ahmet Tan'ın
sunduğu bir açık oturuma katılmıştım. Gürbüz Azak, Türkiye
gazetesindeki Dürbün köşesinde 1 Şubat 1993'de bununla ilgili olarak
şunu yazmıştı:
Profesörleri Azarlayan Profesör
Eziklik duygusu başımıza dert. Ezilmeğe bayılıyoruz. Dahası,
küçülmeğe can atıyoruz. Radyasyon meselesinde bir daha su yüzüne
çıktı ki, bizim aydınlar (profesör bile olsalar) ezilmeğe meyilli.
Bundan, büyük zevk alıyorlar.
Münevver zümre kendisiyle birlikte; çevresini, bölgesini, ülkesini;
silik, çâresiz, güçsüz, rezil görmeğe âmâde yaşıyor. Deneyin
isterseniz... Bir toplulukta "Türkiye dünyanın en geri ülkesi"
deyiverin. Yarıdan çoğu size arka çıkacaktır. "Biz ilkeliz, uşağız,
sömürülüyoruz, rezilin tekiyiz" dedikçe alkışlar çoğalır. Niye ki?
Nereden çıktı bu aşağılanma merakı?
Televizyonda; mesleğine ve meselesine hâkim saygıdeğer ilim adamı
Ahmet Yüksel Özemre diyor ki: "Türkiye, Çernobil olayından ürkülecek
boyutta zarar görmedi". Sunucu ile karşı sıradaki kravatlı adamlar
köpük köpük itiraz ediyor: "Hayır gördü"". "Türkiye
mahvolmamıştır!"". "Hayır olmuştur!". "Doğmuş ve doğacak çocukların
sağlığından endîşe etmeyin. Çaylarda zararlı ölçüde radyasyon yok!".
"Hayır, var!". Kazâra, sayın Özemre: "Herkesin hayatı tehlikede"
deyiverse, tamamı zil takıp oynayacak. Evet, evet, sevinçten zil
takıp göbek atacaklar.
Ya da Ağusts 1986 târihi râyiciyle, 1 $ = 690 TL olmak üzere:
55.000,-$.
11 ALARA prensibi İngilizce As Low As Reasonable Achievable
kelimelerinin başharflerinden oluşmakta olup ekonomik ve sosyal
faktörler göz önüne alınarak mümkün olan en düşük dozun alınması
ilkesidir. Bu ilke, aynı gıdâ maddesi eğer biri düşük diğeri yüksek
radyasyon ihtivâ eden iki kısımdan oluşuyorsa halka daima düşük
radyasyonlu kısmın intikâl ettirilmesini âmirdir.
Ya da o günlerin râyiciyle 3,5 milyon $.
Can Okanar, o târihte, TV-2 Haber Müdürü Yardımcısı idi.
Ya da o günlerin râyiciyle yaklaşık 3,5 milyon dolar.
Bu motivasyonları kısaca özetlemek isterim: 1) Kanûn, tüzük ve
yönetmeliklere kesinlikle saygılı, ve bundan dolayı da kanûnî
mevzuata uymayan talebleri hangi makam ve kişi olursa olsun
fütursuzca geri çeviren bendeniz gibi tâvizsiz bir kimsenin
Ankara'nın "yüksek" denilen bürokrasisinin münâferetini kazanmaması
mümkün değildir. 2) TAEK Başkanlığı'na ya da Başkan Yardımcılığı'na
atanmayı hayâl eden Orta Doğu Teknik Üniversitesi'nden bir profesör,
Gazî Üniversitesi'nden bir doçent, TAEK içinden bir hanım ile
bunların yoldaşları ulaşabildikleri her siyâsî ve bürokratik makam ve
hattâ dinî cemaat nezdinde beni ve TAEK'in icraatlarımı karalamak
için her türlü teşebbüsde bulunmuşlardır. 3) Vatanına, milletine,
devletine ve dinine sadâkatı ve kezâ ilmî müktesebâtı müsellem olan
bir şahsın TAEK Başkanı olması: solcuları, Mason'ları, Basın'daki
ateistleri ve Sabataycıları fevkalâde tedirgin etmiş ve bunları ortak
bir taarruz cephesinde birleştirmiştir. 4) TAEK bünyesinde herkesin
çalışmasını hakkıyla değerlendiren ve ilmî faaliyet yönünden uyutulup
aldatılması da mümkün olmayan bir Başkan'ın çalışanları sürekli
denetim altında tutması bir kısım Kurum mensûbunun rahatını kaçırarak
tedirgin etmiştir. 5) TAEK'in I) Cezâir'e ücreti karşılığında: A)
Teknesyum-99 sağım hücresi satması, B) uranyum kavurma fırını
teknolojisini transfer etmesi; II) kendi imkânlarıyla ÇNAEM'de
"Nükleer Yakıt Pilot Tesisi" kurup çalıştırması ve kısa bir süre
içinde nükleer reaktör yakıtı imâl edebilecek duruma gelebileceği
A.B.D.ni, İngiltere'yi ve Yunanistan'ı nedense olağanüstü tedirgin
etmiştir (Zâten TAEK Başkanlığından azlimden sonra halefimin
döneminde: A) Cezâir ile ilişkiler hemen kesilmiş, ve B) "Nükleer
Yakıt Pilot Tesisi"nin proje yöneticisi idârî bir göreve atanarak
projenin başından uzaklaştırılmış ve proje de askıya alınmıştır). 6)
Çernobil kazâsından sonra asla kuru gürültüye papuç bırakmayan, bu
kazâyı bahâne ederek her türlü mel'un işe soyunanları deşifre eden,
Türk Çayı'nı korumak için tedbirler alan ve türk çayı üzerinde
oynanan oyunları cesâretle açıklayan bir kimsenin: 1) Türk Çayı'nı
rezil etmek ve iç pazarımızı istilâ etmek isteyen İngiltere için de,
ve 2) bu devletle sıkı şahsî çıkar ilişkileri içinde olan ve
"Radyasyonlu Türk Çayı" imajını vitrinde tutmak için senelerce
yırtınan ingiliz muhibleri için de elenmesi gereken bir kimse olması
kaçınılmazdı. Bu strateji çerçevesinde, Türk Çayı üzerinde oynanan ve
oynanacak bütün oyunları yakînen bilen TAEK Radyasyon Güvenliği
Dairesi'nin de, 36 kişilik uzman kadrosunun 6 kişiye indirilmesiyle,
etkinliği ortadan kaldırılmıştır. Ve nihâyet, 7) Türkiye'nin hem ilk
atom mühendisi hem de konuyu bütün vecheleriyle bilen birisinin izâle
edilmesi, Türkiye'nin nükleer enerjiye geçmesi çıkarlarına aykırı
16 Yeni nükleer santrallerin ömrü 40 yıla ulaşmış bulunmaktadır. Buna
göre söz konusu ülkelerde bu minvâl üzere kurulmuş nükleer
santrallerin 40 yılda sağlayacakları petrol tasarrufunun meblâğı 800
milyar dolar tutacaktır. Dünya Petrol Karteli böyle bir pazar payının
elinden gitmesine hiç müsaade eder mi? Bunun önüne geçebilmek için
her türlü teşebbüsde bulunacaktır.
Bk. Y. Lecerf ve E. Parker, LAffaire Tchemobyl/La Guerre deş Rumeurs,
Presses Universitaires de France, VIII+392 sayfa, (1987).