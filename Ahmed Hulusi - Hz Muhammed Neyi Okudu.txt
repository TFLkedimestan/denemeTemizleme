"ALLAH iNDİNDE DİN iSLÂM’DIR!."
(3-19)
"KİM, iSLÂM'DAN GAYRI DİN EDİNİRSE,
BU,KESİNLİKLE GEÇERLİ OLMAZ."
(3-85)
"MUHAMMED, ALLAH RASÛLÜ VE SON NEBÎ’DİR." (33-
40)
SORU, İLMİN YARISIDIR.
Hz.Muhammed (S.a.v)
"B"ismillah'ir Rahman'ir Rahim
İkrâ bismi rabbik'elleziy halâk
Halâkal insâne min alâk
İkrâ, ve rabbükel ekrem
elleziy alleme bil Kalem;
Allemel insâne mâ lem ya'lem.”
“B"ismillah'ir Rahman'ir Rahim
El hamdu lillahi rabbil âlemiyn
Er Rahmân'ir Rahiym
Mâliki yevmid din
İyyâke na'budu ve iyyâke nestaıyn
Ihdına's sırât'el mustakıym
sırât'elleziyne en'amte aleyhim;
gayrıl mağdûbi aleyhim ve laddâalliyn.
"B"ismillah'ir Rahman'ir Rahiym
Elîf, Lâam, Mîîîm
Zâlik'el Kitâbu lâ reybe fiyh;
hüden lilmuttakıyn..
Elleziyne yu'minûne bilgaybı,
ve yukıymun'es salâte,
ve mimmâ rezaknâhüm yünfikun;
velleziyne yüminûne bimâ ünzile
ileyke ve mâ ünzile min kablik;
ve bil'âhıreti hüm yukınûn...
Ülâike alâ hüden min rabbihim ve ülâike hûmul
muflihun
"EDEP, HADDİNİ BİLMEKTİR"
Ahmed Hulusi
Eline yazılı metin verilmeyen Hz. Muhammed'den
neyi "OKU"ması istendi?..
"ÜMMİ"nin mânâsı nedir?
"Cebrail" niçin ve nasıl “SIKTI”..?
"FÂTİHA" sûresinin "SIR" mânâları...
"HİDÂYET" nereden ve nasıl gelir?...
"FÂTIR"ın mânâsı niçin çok önemlidir?
Kur'ân ve Hadis temeline dayalı İslâm Dini’ni
çağdaş bilimler eşliğinde yepyeni yönleriyle
farketmek ve yeni ufuklar edinmek istiyorsanız,
hemen okumaya başlayın!.
Bırakamayacak; "OKU"yacaksınız!...
Neleri neleri...
KİTSAN
S U N U
Çok değerli, düşünen Dostlarım..
Bu kitabımızda, belki de bugüne kadar hiç aklınıza
gelmemiş bir konuyu düşünü dünyanıza sergilemeye
çalışacağız...
Elbette ki, kitabın kapağında okuduğunuz isim, bu
konuya ışık tutuyor... Acaba Hazreti "Muhammmed Neyi
“OKU”DU" ?..
Bilindiği üzere, Hazreti Muhammed iki yılı aşkın bir
süre, içinde yaşadığı düşünsel durum nedeniyle, Hıra
Tepesindeki mağarada, inzivaya çekilmişti...
Bu süreç içindeyken, Kur'an-ı Kerim’in ilk âyeti olan
"İKRA" hükmü kendisine tebliğ oldu Cebrail isimli melek
tarafından!..
-"İKRA !...."
-"O K U !.."
Ama, bu tebliğ anında kendisine verilmiş herhangi bir
yazılı metin yoktu!...
"OKU"MASI isteniyordu; ancak eline verilmiş bir
alfabetik yazıt sözkonusu değildi..?
Öyle ise neyi "OKU"YACAKTI ?...
"O K U" dendiğine; "O K U"ması gerektiğine; ve "O K
U"yacağı herhangi bir yazılı alfabetik metin olmadığına
göre...
Acaba, "O K U"ması istenilen "ŞEY" ne idi ?...
"Ü M M Î" olan Hazreti Muhammed Aleyhisselâm,
"OKU” yabilenlerden değilim, okuyamıyorum"
cevabını vermişti, Cebrâil isimli meleğe...
Ortada, kağıt, deri, kemik üzerine yazılı olarak inmiş
herhangi bir metin olmadığına göre; elbette ki, burada
işaret edilen husus, bizim bildiğimiz mânâda okuyupyazma
değildi !.
Öyle ise, burada sözkonusu edilen "Ü M M Î"lik,
genelde anlaşılan mânâsıyla, yazılı bir metni okuyamama
değildir !..
Bu takdirde, "Ü M M Î"lik nedir?...
Kimler "Ü M M Î"dir..?
"Ü M M Î”ikten kurtulmanın yolu nedir?...
"Ü M M Î" olduğu için "O K U"yamayan Hazreti
Muhammed Aleyhisselâm, "İ K R A" hükmünce "O K
U"duktan sonra, hâlâ "Ü M MÎ" miydi ?...
Değerli düşünen Dostlarım...
İşte bu kitabımızda, müşahedemiz nispetinde; elden
geldiğince, sırf iman yoluyla kendilerine nakledilenleri
olduğu gibi kabul edip, üzerlerinde yoruma girmek
istemeyen kardeşlerimizi de fazla sarsmayacak bir
biçimde; yukarıdaki soruların cevaplarını açıklamaya
çalışacağız...
Elbette ki, bütün yazacaklarımız, Rabbimizin bize ihsan
ettiği ilim, nasib ettiği müşahede nispetinde olacaktır...
Muhakkak ki, her bilgi sahibinin fevkinde daha başkaları
vardır...
Biz de bu yazdıklarımızla, dostlarımızın daha üst bilgi
ve düşünü basamaklarına ulaşması için vesile olursak,
bu görevi bize ihsan ettiği için Rabbimize şükrederiz...
Dileriz ki, Allah, ilmin sonsuz basamaklarında, tüm
yaşamımız boyunca yükselmeyi ve o ilimden günlük
yaşamımızda yararlanmayı nasip etsin..
Buyurun önce "Evrenin gerçeğine";
ve sonra da; Hazreti Muhammed Mustafa
Aleyhisselâm’ın "OKU"duklarından, bize bildirilenlerin
bazılarına.
AHMED HULÛSİ
EVRENİN GERÇEĞİ
Değerli dostlarım, kitabımızın ana konusuna geçmeden
önce çağdaş bilimler eşliğindeki bazı tespitlerden
sözetmek istiyorum..
İnsanoğlunu asırlardır düşündüren ve kesin cevabı da
bir türlü verilemeyen bir soru vardır;
Evren nedir; ben neyim; ve evrenle bağlantı noktam
nedir?..
Sayısız düşünür, bilim adamı ve tasavvuf ehli kişi, bu
konuda kendi kapasitelerine göre pek çok cevaplar
getirmelerine rağmen; gene de herkesi tatmin edebilecek
güçte ortak cevabı düşünü dünyasına
sergileyememişlerdir..
Önce, bazı ünlü tasavvuf ehli kişilerin, evrenin yapısı
hakkındaki görüşlerine birkaç cümle ile değinelim...
"Bütün âlemlerin aslı hayâldir!.."
"Tüm mevcudât TEK bir yapıdır!.."
"Varolan TEK bir varlık vardır, O da ALLAH'tır!."
"Sen iki görüyorsan, bu gözündeki şaşılıktandır;
varolan sadece BİR'dir!."...
Herhangi bir yanlış anlamaya yol açmamak için,
sadece ünlü tasavvuf ehli kişilerin fikirleridir bu cümleler,
demekle yetinip, söyleyenlerin isimlerini yazmıyorum...
Arzu edenler bu fikirlerin kimlere ait olduklarını konuyla
ilgili eserlerde bulabilirler..
Şimdi bu cümlelerde, mecaz yollu anlatılmak istenen
hususlara, çağdaş bilimler ışığında yaklaşmaya
çalışalım..
Biliyoruz ki insan, evreni, beş duyusuyla algılar.
Dolayısıyla, insanın, beş duyusunun oluşturduğu
evreni ile; bir hayvanın ya da insanötesi herhangi bir
varlığın, duyu organlarının kapasitesine GÖRE algılanan
evreni, elbette ki birbirinden son derece farklıdır!.
Bunu, basit bir misâlle açıklayalım... insan gözü, 4000
angström ile 7000A arasındaki dalgaları değerlendirerek
beyne yollar; ve bu dalgalar, beyinde bir görüntü
şeklinde değerlendirilir.. Biz de, beynimizin
programlandığı şekilde değerlendirdiği bu dalgaları
yayan veya aksettiren nesneleri "var" kabul eder,
bunların dışındakileri ise " yok" sayarız.
İşte, gerçeği görememe hususundaki yanlışımız, bu
noktada başlamaktadır...
Gözümüzün algılayamadığı, sayısız-sonsuz
dalgaboyu skalasından son derece minik bir kesiti
algıladığımız halde,her şeyi algıladıklarımızdan ibaret
sanıyor; ve her şeyi, bu sınırların içinde varsayıp,
değerlendirmeye çalışıyoruz!...
Oysa, gerçekte, evren, sonsuz-sınırsız
dalgaboylarından, ya da bir diğer ifade ile
kuantlardan oluşan bir yapıdır; ki, bu algıladığımız
kesit içindekiler, okyanusta bir damla bile değildir!..
İkinci olarak; anlaşılması zorunlu bir diğer husus da
şudur:
Gözümüzün beyne ulaştırdığı 4000-7000 A arası
dalgaboyları bir anlam taşıdığına göre; bütün dalga
boyları ve boyutları ile tüm Evren, bir anlam ifade eden
BÜTÜNSELLİĞE sahiptir!.. Ne çare ki, bizim algılama
araçlarımızın sınırlılığı, bu EVRENİN BÜTÜNSELLİĞİNİ
değerlendirmekten bizi mahrum bırakmaktadır.
Demek oluyor ki...
Beynimizin, belirli, şartlanma yollu edindiği
programlarla bloke olması, bizi kısıtlıyor ve...Kesitsel
algılama araçlarına (beşduyu) sahip olmamız, ve her
şeyi İLLE DE beş duyu ile değerlendirme
şartlanmamız, çokluk görüntüsü veren orijinal TEK'i bir
türlü algılayamamamıza sebep olmakta!.
Oysa, bilimsel olarak biliyoruz ki, atom boyutunda
değerlendirme aracımız ya da duyumuz olsaydı,
"hepimiz BİR" olacaktık..
Bunu da anlatmak için şöyle bir misâl vereyim:
Bulunduğunuz odayı, tavanını açmak suretiyle, bir
milyar defa büyütme kapasitesine sahip elektron
mikroskobunun lamına koyun ve sonra da objektifinden
bakın... Bir milyarlık büyütme kapasitesi, bize atomları
görme olanağını verecektir... Bu takdirde, artık biz, o
odadaki çeşitli isimler taktığımız eşyayı değil; demir,
bakır, çinko, hidrojen, azot, oksijen vesaire gibi pekçok
atomlardan ibaret, homojen bir kütleyi göreceğiz..
Göz aracıyla aynı odaya bakan beyin, az önce bir çok
eşyanın varlığından söz ederken; elektron mikroskobu
aracılığıyla aynı odaya bakan beyin sayısız eşyadan
değil, homojen atomik bileşik bir kütleden söz edecektir;
ki artık, "pek çok", sadece, "yüzküsur" atom türüne
dönüşmüştür nazarımızda!..
Şayet, beynin kullandığı algılama aracı, bir milyar defa
büyütme kapasitesi yerine, bir trilyon, ya da yüz katrilyon
gibi rakkamlara çıksa ne olur?...
Bu takdirde öyle bir noktaya geliriz ki, evrende
varolduğunu kabul ettiğimiz herşeyin, o şeye bakan
algılama aracının kapasitesinden doğan, imgesel bir
varlık olduğunu idrak ederiz!
İşte varolduğu, beyin tarafından kabul edilen her
şey, beynin kesitsel algılama araçlarına GÖREdir; ve o
görüntülerin her biri, kesitsel verilerin imajlarıdır!..
Bu tespit bizi nereye götürür?...
Madde - hücre - molekül - atom - nötron - kuark - kuant
"boyutsal özeinim" ile karşımıza öyle bir TEKİL yapı
çıkar ki, artık, bu TEK'ten başka bir şeyin varlığı
düşünülemez!..
Kısacası, "Evren" ismiyle işaret ettiğimiz varlık,
gerçekte öyle bir TEK'edayanmaktadır ki; ki, siz ona ne
isim verirseniz veriniz; O'ndan başkasına "Evren" ismi
ardında yer yoktur!..
Algılayabildiğimiz kadarıyla, bir özelliği "Salt Bilinç";
diğer bir özelliği de "Evrensel Enerji" olan bu TEK,
"Evren" ismiyle tanımladığımız yapı olarak, zaman
kavramının olmadığı bir mânâda, her an kendi sistemiyle
yaşamını sürdürmektedir..
Bize düşen ise, şayet elimizden geliyorsa, bu yapıdaki
yerimizi anlamaktan ibarettir.
BİLİMSEL VERİLERLE DÜŞÜNEBİLMEK
Evrenin, sonsuz dalga boyundan meydana gelen,
bilemediğimiz sayıdaki boyutta olan gerçek yapısına
karşın; insanın, sadece kesitsel algılama araçlarıyla (beş
duyu) değerlendirme yapmak zorunda olması nedeniyle;
gerçekte, asla "EVREN"den söz edilemeyeceği; ancak
"İnsanın evreni”nden bahsedilebileceği, kesinlik
kazanmıştır!.
İşte acı ama kesin olan bu gerçek karşısında, insan
için geriye ne kalıyor?
Beş duyu sınırlarıyla kayıtlı insan beyinlerinin, bilimsel
veriler ve bulgular eşliğinde, yeni düşünce sistemleri ile
çevresini ve içinde yaşadığı boyutun gerçeklerini
doğruya en yakın biçimde tespit edebilmek.. İşte
sorunumuz burada başlıyor...
Teknoloji ne kadar gelişirse gelişsin, beşduyunun
kendisine ulaştırdıklarıyla değerlendirme yapmak
mecburiyetiyle yüzyüze olan beyin, günümüzde şu
gerçeği tespit etmektedir.
Algılanan boyutların ötesinde, sayısız boyutlar ve o
boyutlara ait sayısız değerler, ve o değerlerle, kendine
özgü canlılık sahibi sayısız türler mevcuttur!
Öyle ise biz, bilimsel verilerin doğrultusunda
düşünürsek, göreceğiz ki, bizim madde boyutumuzun
dışında; kendi madde boyutlarında, fakat bize GÖRE
ışınsal yapılı canlılar ortamı hadsiz hesapsızdır...
Evren, tümüyle ışınsal yapı orijinlidir de; biz, "
madde" âleminde mi yaşıyoruz?...
Bu konuda en önemli soru ile karşı karşıyayız şu
anda!. Ve cevabının anlaşılması da oldukça güçtür...
Soruyu biraz daha açalım...
Evrende, "madde" âlemimiz, ve "madde olmayan"
âlemler mi var?... Canlılar, sadece "madde" âleminde mi
var?...
Bilimsel veriler gösteriyor ki, makrokozmos denilen
kozmolojik sistemlerden, mirokozmos denilen müonlara -
kuantlara kadar -yardımcı araçlarla da olsa - göz veri
sınırları içersinde kalan herşey, birbirini meydana getiren
terkipsel katmanlardır..
Oysa bu katmanların her biri, kendi katman
algılayıcısına GÖRE maddedir!.. Yani, “madde” ve
“maddeötesi” kavramı tamamıyla algılayıcısının
kapasitesine GÖRE değişen, "GÖRESEL KAVRAM"dır!..
Bizim algılama araçlarımızın iki puan üstündeki
algılama araçlarına sahip birimler için, bizim dünyamız
ve yapımız, maddeötesi iken; bizim iki puan altımızdaki
algılama araçlarına sahip bir başka türe göre,
yaşadığımız ortam, mevcut bile değildir!...
Bir hücre ya da bir bakteri, bilinci itibariyle, bizim
varlığımızdan bile haberdar değilken; önümüzde böyle
bir örnek mevcutken; biz nasıl olur da, içinde
yaşadığımız ortamda, bizden başka canlı-bilinçli
varlıkların mevcut olmadığını iddia edebiliriz?...
Algılayabildiğimiz kadarıyla, ister dalgasal birikim, ister
kuantsal yapı olarak ele alalım, gerçekçi düşünce bizi,
sayısız canlı-bilinçli birimler ve birikimler evreninde
yaşadığımız sonucuna götürmektedir...
Ancak ne var ki, biz, kendimizi henüz l9. yüzyılın,
gelişmemişlikten kabullenilen madde ve maddecilik
şartlanmasından arındıramadığımız ve çağdaş düşünce
sistemi içinde yer alamadığımız için; Evrene ait
gerçekler ve değerler boyutuna sıçrama yapamıyor, her
şeyi dar madde sınırları içerisinde çözümleyip,
değerlendirmeye çalışıyoruz.
Şunu artık kesin olarak bilmeli ve idrak etmeliyiz ki;
kuantsal yapı boyutundan, “madde” adını taktığımız
“beşduyu boyutu”na, ve daha "ÜSTMADDE" boyutuna
kadar, her terkipsel yapının, kendine özgü bilinci ve
değerleri mevcuttur!... Biz, bu gerçeği idrak ettiğimiz ve
üzerinde araştırmalarımızı sürdürdüğümüz ölçüde, bu
bilinç birimleriyle iletişim kurma imkânına sahip
olabiliriz. Dar görüşlülüğün ifadesi olan inkâr ise,
evrende kör bir bilinç olarak yaşamaktan başka bir şey
kazandırmaz.
Geniş ve kapsamlı düşünen insana yakışan şey, inkar
değil, bilimsel düşüncedir.
Ölümötesi yaşam gerçeği; bilincin, maddeötesi
yapısından kaynaklanan ve her boyutta, terkipsel
yapısına göre sonsuz devam eden orijinalitesinden
kaynaklanmaktadır... Zira, bilinç, maddeden değil,
maddeyi oluşturan Evrensel Orijinden
kaynaklanmaktadır.. Evrensel, kuantsal orijinli bilincin,
madde boyutundan bedende, beyinde ulaştığı form ve
kapasitenin, maddenin tükenişiyle birlikte, yeniden bir alt
-ya da bir üst- boyutta ışınsal yapısıyla yaşamına devam
etmesi kaçınılmaz bir son, ya da devamdır...
Öyle ise, düşünce ufkumuzu madde sınırlarının
ötesinde, boyutsal derinliğe ulaştırabiliyor muyuz?...
EVRENSEL ÖZ ve ÖZÜMÜZ
İnsanın, asla evrenden söz edemeyeceğini; "Evren"
ismi altında anlatılmak istenen şeyin, ancak ve sadece
kesitsel algılama araçları beş duyuya dayanan "insanın
evreni" olduğunu anlatmıştık...
Daha sonra da, "madde" diye bir şeyin gerçekte var
olmadığını; "madde" tespitini dahi beş duyuya dayanan
algılama araçlarının yaptığını; başka algılama
araçlarının da başka "madde"ler tespiti yapabileceğini
açıklamaya çalışmış; ve her algılama aracına GÖRE
değişen sayısız "madde" alemleri vardır; ki onlar, bize
göre, hep "madde ötesi" âlemlerdir, demiştik..
İnsan, beş duyu verileriyle evreni tanıyamayacağına
göre; insan, evren içi bir varlık olduğuna göre; Evrende,
her şey madde ötesi dalgalardan, ya da kuantsal yapıya
dayanan çeşitli frekanstaki, çeşitli anlamları kapsamında
bulunduran birimler olduğuna, göre; bu takdirde özü
itibariyle "insan" nedir?
Gözden öze yönelebilenlere, gözden öze
geçebilenlere, beyinlerini beş duyu verileriyle bloke
olmaktan kurtarıp, derin ve kapsamlı düşünce yoluyla,
madde sanısından "Evrensel Öz"e doğru, bilim artı sezgi
gücüyle kullanabilenlere göre...
Evrende mevcut olan her birim, yapısına ve algılama
aracına göre yer aldığı katmanda, tüm evrensel
özdeğerlere sahiptir. "Evrensel öz"e sahip bulunan her
birim, kendi algılama araçlarının oluşturduğu katmanda
yaşadığı sürece, o katman kendi "madde" dünyası olarak
mevcuttur; diğer katmanlar ise, "yok" hükmünü alır
algılama aracının kapasite yetersizliği dolayısıyla!.
Gerçekte, Evrende mevcut bulunan her şey, aynı özden
meydana geldiği için, ister yaratan güç denilsin, ister
günümüz deyişiyle "Salt Bilinç" diyelim bu Evrensel
kudret ve ilim, halogramik bir biçimde, evrenin her
katmanındaki her birimin her noktasında aynı şekilde
mevcuttur!.
Evrene, aynı özden meydana gelmiş değişik
terkiplerdeki sayısız türün algılama araçlarından bakışı
bir yana koyup da; tüm algılama araçlarının kapasitesine
sahip tek bir algılama aracıyla, Özden yapıya
doğrultusunda bakabilirsek, algılarız ki, canlı, sonsuz,
sınırsız, ilim ve kudret sahibi, kendi varlığı dışında
başka bir şeyden söz edilmesi mümkün olmayan
"TEK"ten başka bir şey mevcut değildir; ki artık siz,
"O"'na ne isim isterseniz veriniz!.
Bugünkü bilimsel değerlendirmeler, geçtiğimiz binlerle
yıllık süreç içinde mevcut olmadığı için, o günün gözden
öze yönelenleri, beş duyunun kesitsel verileri üstüne,
beş duyu ötesi algılama sistemlerini de devreye sokarak,
bu gerçeklere önemli ölçüde ulaşmışlar; ancak ne var ki,
kendi lisanları ile, "mecaz yollu" bu gerçekleri dile
getirmişlerdir.
"Evrenin tek bir ruhtan meydana geldiğini",
"herşeyin varlığının bu tek ruh ile mevcut ve devam
etmekte olduğunu", "insanın, özünde mevcut olan bu
ruhu, dışarıda aramasının boş bir şey olacağını"
vurgulayan öze ermişler, ne yazık ki kendilerini gözle
sınırlayanlar tarafından anlaşılamamışlardır.
Evren, özü itibariyle tek ve tümel bir bilinç ve güç
olduğuna, gerçekte sonsuz-sınırsız yapısına, ve her
birimin kendi ilmi ve kudretiyle, ve gene kendi varlığıyla
varolduğuna göre, insan için evrenin gerçeğine vardırıcı
tek yol, gene insanın kendi bilinci ve özüdür.
İster, tüme varış; ister, tümden geliş sistemleriyle
hareket edelim, öncelik hep "tüm"dedir!.. "Tüm"ü
bilmezseniz, bilmediğinize varamazsınız!. "Tüm"ü
bilmezseniz, tümden gelim olanaksızdır!. Öyle ise her
koşulda, öncelikle bilinmesi zorunlu olan "TÜM"dür!..
"Madde"miz, beşduyu verilerine göre mevcut olan bir
katman olduğuna göre; algılama araçları değiştikçe
"maddeler"de değişeceğine göre; bu hükmü veren bilinç,
kesinlikle anlaşılır ki madde değildir!...
Bilinç, madde olmadığına göre; "Evrensel Öz"den
meydana gelmiş, "Evrensel Öz"le mevcut, ancak
yapısını henüz değerlendiremediğimiz, meçhul frekanslı
dalgaboyudur!..
Ve bu gerçeğe göre biz, Evrendeki, göz boyutuna
göre, milyarlarca galaksiden bir galakside,
yüzmilyarlarca yıldızdan birinin bir uydusunda yaşamakta
olan, milyarca bedenden bir et-kemik beden değil;
varlığını "Evrensel Öz"den alan, ve "O" öz ile varolan bir
bilinç titreşimiyiz!.
Beşduyu sınırlamaları dolayısıyla, "madde" diye
isimlendirdiğimiz her şey dahi, değişik frekanslardaki
ışınsal yapıdan başka bir şey değildir!....
Ne var ki, "Evrensel Öz"ü halogramik bir biçimde
varlığında bulunduran; ve hatta o "Evrensel Öz"ün
mevcudiyetiyle var olan; halogramik bir biçimde öz sahibi
ışınsal yapı olan varlığımıza, bizden öncekiler "RUH"
adını takmışlardır.
Öyle ise, insan için, "yok olma" anlamında "ölüm" asla
söz konusu olmayıp; olay, kişinin bilincinin, madde
boyutundan, halogramik ışınsal beden boyutuna
sıçramasıdır; ya da eskilerin tanımlamasıyla. "Ruhlar
Âlemine geçiş" söz konusudur.. Ve bu halogramik
ışınsal özellikli beden için, ışınsal evrende, eriştiği
algılama kapasitesiyle, bu kapasiteye bağlı katmanda
sonsuza dek yaşam mevcuttur.
"Ü M M i"nin "OKU"ması
Kur'ân-ı Kerim’in ilk gelen âyeti ve hükmü
"İkra"dır!...
"İKRA" hitâbının şeklen kendisine nasıl ulaştığını
ve o anda neler hissettiğini önce Hazreti Muhammed
aleyhisselamın ağzından dinleyelim...
Cebrail Aleyhisselâm isimli melek nasıl gelmiş; nasıl
"OKU" demiş; nasıl "SIKMIŞ"; ardından neler
hissedilmiş; bütün bunları önce umuma anlatış şekliyle
sahih hadislerden görelim, okuyalım...
Sonra bugüne kadar elimize geçmiş tüm verilerin
üzerinde duralim..
Sonra da, üzerinde sesli düşünmeye başlayalım...
Sahihi Buhari' de ve Sahihi Müslim'de nakledilen
hadisi şerif şöyle:
“Rasûlu Ekrem sallallahu aleyhi vesellem, evvela
gerçekleşen rüyalar görmeye başlamıştı...
Bir rüya görmezdi ki, fecri sâbit gibi zuhur etmiş
olmasın..
Sonra halvetten hoşlanır oldu,.. Hıra tepesindeki
mağaraya çekilip, birçok gece, orada kulluk ederdi!..
Bunun için de, azığını yanında götürürdü...
Sonra tekrar hazreti Hatice'nin yanına gelir, bir miktar
azık alır, gene giderdi...
Nihayet bir gün Hıra tepesindeyken, Ona, Hak geldi!...
Şöyle ki...
Kendisine, bir melek geldi ve “İKRA'“ - “OKU” dedi...
O da...
-Ben OKUYANLARDAN değilim!...
Cevabını verdi.
Rasûlullah şöyle buyurdu:
-Bu cevap üzerine melek hemen beni tuttu ve
vücudumu sarıp öylesine sıktı ki, tâkâtım neredeyse
tükeniyordu..
Sonra gene salıverdi ve “İKRA'“ - “OKU” dedi!...
Ben de:
"Ben okuyanlardan değilim" dedim...
Der demez beni yine tuttu ve öyle bir sıktı ki,
canıma tak dedi... ve salıverdi ve tekrar;
“İKRA'“ dedi...
Ben de yine;
"Okuyanlardan değilim", değilim, dedim..
Binâenaleyh, beni üçüncü defa, yine sıktı, sonra
bıraktı, ve derhal:
"OKU!...Seni halk eden Rabbinin adıyla OKU"
âyetlerini okudu...
Bundan sonra Rasûlullah evine avdet etti... Yüreği
oynuyordu!... Hazreti Hatice'nin yanına girdi; "beni
örtün, örtün"; dedi... Örttüler!..
Nihayet heyecanı geçti, o zaman HazretiHatice'ye
durumu anlatıp;
-Kendimden cidden korktum. buyurdu...
Hatice:
-Hayır, vallahi Cenâb-ı Allah hiç bir vakit seni perişan
etmez... Sen, akrabana iyilik eder, külfetlere tahammül
edersin, yoku kazanır, yoksulu kazandırırsın... Misafire
ikram eder, ihtiyaç duyanlara yardım edersin...
Ve bundan sonra , onu alıp, amcazadesi Meleketül
Nevfel'e götürdü.
Varaka, adıyla da bilinen Nevfel câhiliyet zamanında
iken, nasraniyeti kabul etmiş bir zât idi... İbranice
yazmasını bilir ve ilamaşâallah İbranice İncil yazardı...
Artık pek ihtiyarlamış ve a'ma olmuştu..
Yanına varınca Hatice:
-Amcazadem, bak biraderzadeni bir dinle... dedi.
Varaka sordu:
-Biraderzadem ne görüyorsun? ... dedi.
Rasûlullah gördüklerini anlattır...Bunun üzerine
Varaka,
-Bu o namustur ki, Cenâb-ı Allah, Musa’ya indirmiş
idi!.. Ne olurdu ben genç olsaydım ve kavminin seni
çıkaracağı zaman sağ olaydım! ... dedi.
Rasûlullah sordu;
-Acaib !.. Onlar beni çıkaracaklar da mı?.. Varaka;
-Evet senin getirdiğin gibi bir şeyi getiren hiç bir
insan yoktur ki, düşmanlığa mâruz kalmasın ve
bulunduğu yerden çıkartılmasın..
Eğer o gününe yetişirsem, her halde sana kaviyyen
yardım ederim.. dedi... "
Bu olay gerçekleştikten kısa bir süre sonra gene hitap
gelmişti...
Bu tekrar Hazreti Rasûlullah’ıgene çok korkutmuştu...
Rasûlu Ekrem, Hazreti Hatice' ye geldi ve şöyle dedi:
-Ben halvette yalnız kaldığım zaman, bir hitab
işittim!.. Vallahi bunun bir emir olmasından cidden
korktum...
Hatice cevap verdi:
-Maazallah, sana Allah'tan korkulacak bir şey
gelmez!.. Sen emaneti korursun, akrabana iyilik
edersin, doğru söylersin... dedi ve böylece onu teskin
etti...
Sonra Ebu Bekir geldi... Rasûlullah yoktu o sırada...
Hatice , Rasûlullah'ınsözlerini Ebu Bekir' e anlattı ve:
-Muhammed ile beraber Varaka' ya git!.. dedi..
Rasûlullah gelince, Ebu Bekir onu tutup,
- Hadi bizi Varaka' ya götür... dedi..
-
Ebu Bekir böyle deyince; Rasûlullah sordu...
-Kim söyledi bunu sana?
Bunun üzerine O da..
-Hatice!... dedi..
Birlikte Varaka' ya gittiler ve olayı anlattılar...
Rasûlullah şöyle dedi:
-Yalnız halvette iken, arkamdan, ya Muhammed Ya
Muhammed diye bir nidâ işitiyorum... Ve hemen koşup
kaçıyorum...
Varaka cevap verdi:
-Öyle yapma!... Geldiği zaman söyleyeceğini iyice
anlayana kadar bekle ve iyi dinle... Sonra da ne
dediğini gel bana haber ver!... dedi...
Daha sonra Rasûlullah halvete çekildiğinde bu defa
şöyle hitap geldi:
-Ya Muhammed, şöyle de:
“Bismillahirrahmanirrahim
elhamdulillahi rabbil âlemin” diyerek “ve
laddaliyn”e kadar vardı... Ve bir de:
“lâ ilâhe illalllah” diye ilâve etti...
Bunun üzerine, o da gelip, bu olan biteni Varaka' ya
nakletti!..
Bunun üzerine Varaka da şöyle dedi:
-Müjdeler olsun sana!... Ben şehâdet ederim ki, Sen
ibni Meryem' in tebşir ettiği zâtsın!.. Ve sen, Musa'
nın namusu gibi bir namus üzeresin... Sen Nebiyyi
Mürsel’sin ve cihada memur olacaksın!”
Şimdi burada görülüyor ki, ilk nâzil olan âyet; yani
Hazreti Muhammed' e gelen ilk emir "OKU" emri yani
"İKRA'" ...
Ve geçmişteki hemen hemen çok büyük bir grup İslâm
âlimleri bu konuda ittifak üzereler...
Bunun akabinde gelen âyetlerde “Besmele” ile birlikte
“Fâtiha” yani “Elhamdu lillahi rabbil âlemin” diye
başlayan yedi âyet!...İlk sûre!.
İş böyle olduğuna göre...
Burada düşünülmesi gereken ilk konu, "OKU"
kelimesinin neye işaret ettiğidir !..
Eğer, bizim klasik mânâda anlayışımız üzere bir
"OKUMAK" ise burada murad olan; bunun için eline bir
kitap verilmesi, O'nun da eline aldığı bu kitabı okuması
gerekirdi...
Oysa eline böyle yazılı bir metin verilmiş değildi!.... Ne
bir sahife halinde, ne bir parşomene veya deriye yazılmış
bir metin kendisine verilmiş değildi!.. Yazılı bir metin
verilmediğine göre de, burada bizim, klasik anlamda
değerlendirdiğimiz biçimde bir "okumak" söz konusu
değildir..
Bu takdirde. "OKU" sözünün mânâsını nasıl anlamak
ve değerlendirmek durumundayız?..
Okunacak herhangi bir metin olmadığına göre,
kendisinden neyi "OKU"ması talep ediliyordu?...
Ne, nasıl okunacaktı?...
Bunu anlayabilmek için, meseleye çok geniş bir
perspektifle bakmak zorundayız!...
Yani... O zamanda, toplumun hangi şartlar içinde
yaşadığına; neye nasıl inandığına; ve ne tarz düşünce
yapısına sahip olduğuna bakmak lazım...
Bilindiği gibi, o devirde Kâbe'de 360 adet "sanem" yani
"put" vardı!.. Ve insanlar pek çok tanrılara tapıyorlardı...
İnsanların kimisi, yeryüzünde kimisi semâda mekân
tutmuş, dünyayı yönettiğini tasavvur ettikleri tanrıları
varsayıyorlar; onları övüp yüceltmek suretiyle de
kendileri için bir menfaat umuyorlardı!..
Varsaydıkları tanrıları ile olan diyologları neticesinde,
onlara yönelik olarak ortaya konulan çok değişik fiiller
mevcuttu... Adaklar; kurbanlar; tapınmalar; yalvarıp
yakarmalar!..
O devirde, içinde yaşadıkları toplum gibi düşünmeyen,
saneme tapınmayan; semada bir tanrı düşünmeyen;
ancak ve sadece yerleri ve gökleri meydana getiren
sonsuz-sınırsız yaratıcı bilinçli güce inanan sekiz-on
kişilik de bir grup vardı...
Bunlara, "HANÎF"ler deniliyordu!..
"HANÎF" diye adlandırılan bu küçük grubun üyelerinden
birisi Hazreti Ebu Bekir; bir diğeri de Hazreti
Muhammed Mustafa idi !..
Varlığın ve yaşamın içinde gökte bir tanrının yeri
olmadığını tesbit eden Hazreti Muhammed Aleyhisselâm,
konuyu tam anlamıyla çözüme ulaştıramamanın getirdiği
bir sıkıntı içindeydi!... Bu sıkıntı, O'nun yaşamını
oldukça önemli bir şekilde etkilemeğe başlayınca, ticareti
yanındakilere bırakarak, az bir azık alıp, bir mağarada
inzivaya çekilmek ve orada derin tefekküre girmek
zorunluluğunu hissetti!..
Ve bir gün...
Hazreti Muhammed Mustafa Aleyhisselâm, içinde
bulunduğu mağarada MUTLAK GERÇEĞİ bulmak için
çeşitli düşünsel çalışmalar yaparken; bir gün ansızın
hayatının dönüm noktasını oluşturan olağanüstü olayla
karşılaştı.
Karşısına âniden bir "melek" çıktı ve O'nu şiddetle
“SIKTI”; sonra da;
-"IKRA' !..." ... "OKU" dedi...
Burada, kendisinden istenilen şey, "OKU"ması idi!...
“ÜMMÎ”ler KİMLERDİR?
Neyi...?
Hazreti Muhammed kendi beyanına göre,
"oku"yamıyordu!...
"OKU"ması gereken şeyi "OKU"yamıyordu!... Çünkü,
"ÜMMİ" idi!...
"ÜMMİ" ne demekti?...
Birbiri ardında yazılı olan harfleri okuyamamak
mı?..
Esasen, Kur'ân-ı Kerim’e göre, Araplar bu konuda iki
sınıfa ayrılıyorlardı:
1- "EHLİ KİTAP"... Yani okuyanlar!... Yani, Tevrat ve
İncil'i okuyanlar ve yazanlar.
2- "ÜMMİLER"... OKUMAYANLAR!... Yani, Tevrat ve
İncil'i okumayanlar -yazmayanlar- yani yazı yoluyla
çoğaltılmasında görev almayanlar-.(1)
(1)Burada detayına ve açıklamasına girmek istemediğim bir
hususa dikkatinizi çekmek istiyorum...
Yazarak çoğaltma olayı geçmiş topluluklarda, teknik yazı imkânları
gelişmemesi sebebiyle elle devam ettiği gibi; çağımızda dahi,
gerekçesi bilinerek ya da bilinmeyerek, gelişen yazım teknolojisine
rağmen "elle" yazıma özel bir önem verilmekte ve bu yola devam
edilmektedir...
Meselâ, günümüzdeki bir dinsel grubun içinde "yazıcılar"
denilenleri vardır; bunlar bütün gelişmiş yazı tekniklerine rağmen
gene de "elle" yazmaya devam etmektedirler... Gene bu cümleden
olarak, günümüzde "UZAYLILAR" ile görüştüklerini sanan bir grubun
aldıkları tebliğleri mutlaka "el yazısıyla çoğaltmak" ve yaymakla
görevlendirilmeleri... Keza "RUHLARLA" görüştüklerini zanneden
nice Türkiye içi ve dışı grupların aldıkları tebliğleri "el yazısıyla"
çoğaltma ve yayma görevlerinin benzerliği üzerinde durmak ve bu
konuyu araştırmak gerekir kanaatindeyim..
Kur ’ân-ı Kerim, o gün yaşamakta olan Arapları ve
diğerlerini, Tevrat ve İncil'i okuyanlar ve okumayanlar
olarak ikiye ayırıyor; ve bu kitapları okumayanları ise
"ÜMMÎ" olarak nitelendiriyordu.
Bu husustaki yaklaşım şuydu;
Bir kısım insanlar vardı ki, bunlar sadece Tevrat'ı veya
hem Tevrat'ı hem de İncil'i okuyor; ve dahi bazıları, bu
kitapları yazarak çoğaltmayı görev biliyorlardı..
Bir kısım insanlar ise bu kitapları okumuyorlar ve
Kâbe'deki çeşitli putlara tapıyorlardı..
Pek küçük bir grup da, ne kitapları okuyup-yazarak
çoğaltıyor; ne de putlara tapıyorlardı; ki bunlara da
"HANÎF"ler denmekteydi..
İşte gerek Hazreti Muhammed Mustafa Aleyhisselâm,
gerekse Ebu Bekir Sıddık bu "HANÎF" ler grubuna dahil
olarak, "ÜMMÎ"ler diye adlandırılan ve "EHLİ KİTAP"
olmayan kimselerdendi!. Yani,Tevrat ve İncil’i okuyupyazmışlardan
değillerdi!.
Bu sebepten dolayıdır ki, Kur'ân-ı Kerim’de ilgili
âyetlerde Efendimiz Muhammed Mustafa Aleyhisselâm’a
,
O, ÜMMÎ BİR NEBİ’DİR..(7-158)
Diye tavsif edilip;
“EHLİ KİTAB’A VE ÜMMİ ARAPLARA SOR” (3-20)
“BUNDAN ÖNCE BİR KİTAP OKUMUYORDUN; SAĞ
ELİNLE DE O’NU YAZMIYORDUN!” (29-48)
diye de hitap edilmekteydi!.
Şâyet dikkatle ve peşin hükümsüz olaya yaklaşırsak,
görürüz ki, sadece "ehli kitaba ve ümmi Araplara sor"
âyeti dahi, o gün için yaşayanların, Kur'ân anlayışında
ikiye ayrılmış olduğunu; Tevrat ve İncil'i okuyanların
"ehli kitap"; buna karşılık Tevrat ve İncil okumamış
olanların ve bunlara inanmayanların da “ümmi” diye
adlandırıldıklarını rahatlıkla fark ederiz!..
Kur ’ân'da Hazreti Resuli Ekrem’e "sen ümmilerden
olduğun halde onlara Kitabı ve hikmeti öğretirsin" gibi
tanımlamanın getirilmesinin mânâsı ise şudur:
"Sen, Daha önce Tevrat ve İncil'i okumadığın halde,
bu Kutsal Kitaplarda yazılı olan bilgilere uygun bir
şekilde, geçmiş olaylara dair haberleri onlara
ulaştırmaktasın!...
Bu da senin, O Kitapların kaynağından bu haberleri
aldığını, yani vahye dayalı bir biçimde, Nübüvvet
görevi dolayısıyla diğer Nebiler gibi aynı kaynaktan
beslendiğini ispat eder!..
Şayet sen Ümmi olduğun, yani daha önceden Tevrat
ve İncil'i okumamış olduğun halde, O kitaplarda yazılı
olanları biliyor ve onlara anlatıyorsan, bu demektir ki,
sen de bir Nebi olarak Musa ve İsa' nın aldığı
kaynaktan vahiy almak suretiyle gerçekleri toplumuna
iletiyorsun!"
Yani, netice olarak burada ortaya çıkan gerçek şudur
ki;
O devirde insanlar "Ehli Kitap" ve "ÜMMİ"ler olarak
ikiye ayrılmaktaydı;
İncil ve Tevrat'ı okuyanlar ve elle yazarak
çoğaltılmasında görev alanlar, “EHLİ KİTAP”;
buna karşılık bu kitapları yazmayanlar, ve dahi
okumamış olanlar da “ÜMMÎ”ler olarak isimlendiriliyordu..
Hazreti Muhammed Mustafa dahi bu kitapları
okumamışlar grubundan bir fert olarak genel tanımlama
içinde "ÜMMÎ" diye nitelendiriliyordu!... Bu bir...
Bir de işin diğer yanı var;
"OKU"MA ya da "OKUYAMAMA”" kavramlarının burada
taşıdığı anlam !...
"İKRA" yani "OKU" hitâbında işaret edilen mânâ neydi
acaba?..
"İKRA" sözünün Hazreti Muhammed Aleyhisselâm’a
söylendiği anı, yeri ve şartları göz önüne getirelim...
Yer, Hıra Tepesindeki bir mağaranın önü!.. Zaman
yaklaşık l400 küsur yıl evveli!.. Ve elde olan hiç bir yazılı
metin yok!..
Şimdi bu hususa lütfen çok dikkat edin!..
Cebrail isimli melek tarafından, Hazreti Muhammed
Mustafa'ya hitap ediliyor:
-İKRA!.. yani, "OKU"!..
Ama bu hitapla birlikte de olsa, eline hiç bir yazılı
metin verilmiyor!...
Şayet bir yazılı metin verilse idi!... Ama kağıt üzerine;
ama deri üzerine; ama kemik üzerine; ama taş üzerine;
her ne üzerine yazılı bir metin olursa olsun; şayet bir
yazılı metin verilmiş olsaydı...!
Ve Hazreti Muhammed de buna karşılık;
“Ben ümmiyim, onun için bunu okuyamam” deseydi;
bu olayı Hazreti Muhammed'in bildiğimiz anlamda
okuma-yazma bilmeyişine işaret olarak alabilirdik
belki!... Ancak ne var ki, olay asla böyle cereyan
etmiyor!..
Cebrail Aleyhisselâm’ın;
-"İKRA" !... Yani , “OKU”
hitâbına, Hazreti Muhammed şu cevabı veriyor:
-Ma ene bikariyyun!..
-OKUYABİLENLERDEN DEĞİLİM! (2)
(2)Bakınız: Hamdi Yazır' ın "Hak Dini Kur' an Dili "
tefsiri cilt 8..
Burada önce şu hususa dikkatinizi çekelim...
Bir kişiye durup dururken "OKU" deseniz, bu isteğe
karşı alacağınız cevap kim olursa olsun, şu olacaktır:
- Neyi okuyayım?
Çünkü, o kişi sizin neyi oku dediğinizi bilmediği için
tabii olarak neyi okumasını istediğinizi soracaktır...
Şayet, "OKU" hitâbına karşılık olarak, "NEYİ
OKUYAYIM" sualiyle karşılaşmamışsak; bu durum bize
şunu gösterir:
Hitab edilen kişi, kendisinden neyi okuması
istenildiğini bilmektedir!..
Evet, nitekim Hazreti Muhammed dahi, kendisine
"İKRA", yani "OKU" dendiğinde, neyi okuması
gerektiğini biliyordu!..
Ancak ne var ki, "OKUYAMIYORDU" !..
Bu "okuyamama"nın anlamı yazılı her hangi bir
metni eline alıp da harfleri deşifre edememek
değildi!..
"Okuma-yazması olmamak" anlamında okuyamamak
değildi!..
Öyle ise neydi?..
"OKU"YABİLMEK
Evet, o ana kadar "okuyamamış"...
"Okuyamamanın" sıkıntısı içinde olan...
"Okumak" için aylar boyu mağaraya inzivaya çekilen
Hazreti Muhammed Mustafa'nın "okumak" istediği şey
ne idi?
Ayrıca, burada bir de şunu hatırlayalım...
Söz konusu edilen şey şayet bildiğimiz basit mânâda
okuma-yazma olsaydı....
Okuma-yazma bir mağaraya çekilmek suretiyle tek
başına mı öğrenilir?...
Yoksa, okuma-yazma bilen bir kişinin karşısına geçilip,
ikinci bir şahıstan mı elde edilir, toplum içersinde!..,
Üstelik bir de bu kişinin yıllardır ticaretle, hesapkitapla
uğraştığını düşünürsek!...
Geçmişte, birtakım insanlar, olayın derinliğine
girmedikleri için, ancak okuma-yazması olmayan bir
Nebi’nin tebliğ edeceği Kur'ân ’ın mucize olacağını,
sanmışlar; ve dolayısıyla da işin derinliğine hiç inmeden;
hatta bazı gerçeklere giden yolları dahi tıkayarak;
"okumak ve yazmak bilmeyen" anlamına bir "ÜMMÎ
NEBİ" kavramına saplanıp, herkese bu imajı
yerleştirmişlerdir...
Zannetmişlerdir ki, böylelikle Allah Rasûlu daha bir
büyüyecektir!!!..
Bu hazreti Rasûlu Ekrem'in getirdiklerinin,
bildirdiklerinin azâmetini ve O'nun gerçek
büyüklüğünü kavrayamamanın sonucudur!.
Onların anlayışına göre, çöl ortasından çıkan bir
Nebi okuma-yazma bilmemelidir ki, getirdiği bilgiler,
açtığı yepyeni düşünce ufukları mucize sayılabilsin!!!.
Sanki bu Nebi, okuma yazma bilseydi, getirdikleri
mucize olmazdı!!!.
Bu tartışma sırasında şunu da dikkatimizden
kaçırmayalım...
Biz, MUHAMMED MUSTAFA 'nın "RASÛLULLAH VE
SON NEBİ " olduğuna iman etmekle mükellefiz!... O'nun
okuma-yazma bilmesinin ya da bilmemesinin iman
şartları ile de hiç bir ilgisi yoktur..
Esasen takip eden sayfalarda göreceksiniz ki, zaten
olayın “bizim bildiğimiz anlamda okur-yazar olmakla”
dahi hiç bir ilgisi yoktur!..
Hazreti Muhammed Aleyhisselâm’ın "ÜMMÎ" oluşunun
anlamı, onun "ehli kitap" olmayışıdır!. Bu, konunun
zahirdeki anlamıdır!...
Yani, Yahudi veya Hıristiyan dinine mensup iken,
daha sonra Nebi olup da yeni bir din getirmemiştir.
Hazreti Muhammed Aleyhisselâm’ın “ÜMMÎ” oluşunun
bir de batını, yani iç ya da "SIR" anlamı vardır; ki bu çok
daha önemlidir!.
“HANÎF “ İNANCI
Hazret Muhammed Aleyhisselâm “ÜMMÎ” olmasının;
yani, hâlâ kitabı "okuyamamasının" sıkıntısı içindeydi!..
Bu sıkıntı öylesine büyük boyutlara ulaşıyordu ki;
günlerle, haftalarla kimseyi görmüyor, görmek istemiyor;
sadece düşünce dünyasındaki o muazzam sorunu nasıl
çözebileceğini düşünüyordu...
Zira, kafasında oluşmuş bulunan suallerin hiç birinin
cevabını sözü edilen dinlerde ve putperestlikte
bulamıyordu!..
Orijinal düşünce şekli kaybolmuş Yahudilik veya
Hıristiyanlık ile, düşünen insana hiç bir şey vermeyen
ilkel PUTATAPARLIK, o devirde dahi Hazreti Muhammed
Mustafa, Ebu Bekir gibi bazı Zevâta hiç bir şey ifade
etmiyordu...
O yüzden de, bu zevat "EHLİ KİTAP" dışındaki
“ÜMMİ”ler sınıfında yer alıyorlardı...
Ne var ki, iş bu kadarla kalmıyor, "EHLİ KİTAP" içinde
yer almadıkları gibi, putataparlar arasında da bir yerleri
bulunmuyordu!... Çünkü “ÜMMİ”ler arasındaki
“HANÎF”ler grubunu oluşturuyorlardı..
“HANÎF”ler... Dini İbrahim, yani "Tevhid" anlayışı
üzerine olanlardı!...
Bize ulaşan bilgilere göre...
İDRİS Nebi, görev süreci içinde, insanlara, yeryüzünde
olup-bitenler üzerinde gök cisimlerinin tesirlerinden
bahsetmiş; yani “BURÇLAR iLMİNİ” açıklamıştı...
Ancak, kendisi bu açıklamayı yaparken, elbette ki
bütün bu güçlerin idaresinin de Allah'ın ilim, irade ve
kudretiyle meydana geldiğini bildiriyordu...
"ASTROLOJİ" yani eskilerin deyişiyle "BURÇLAR iLMİ"
denilen sistem, İDRİS Aleyhisselâm tarafından
açıklandıktan sonra; derin düşünce yeteneğinden
mahrum insanlar olayın kökündeki ve sistemdeki ana
güçten perdelenerek; tesirlerini kesinlikle tespit ettikleri
"BURÇLAR" ilmine sarılıp, her şeyin yaratıcısı ana
kudret olarak yıldızları kabullendiler!..
Bu yanlış tespit, daha sonraları, dar görüşlü insanların,
bu gök cisimlerini "TANRILIK TAHTINA"
oturtmalarına; ve böylece birer tanrı kabul ettikleri
gezegen ve burçlara tapınmaya kadar uzandı!..
Esasen her Nebinin getirdikleri, o toplum içindeki
dargörüşlüler tarafından zaman içinde saptırılmış,
sistem içindeki doğruluk noktasından kaydırılarak;
lokalize doğruluk veya yerel doğruluk noktasına
oturtulmak suretiyle deforme edilmiştir..
İşte, "BURÇLAR iLMİ"nin (astroloji) konusunu
oluşturan "ALLAH'ın varediş sistemi içindeki bu
mekanizma"nın yanlış kavranılması sonucu; gök
cisimleri, toplumlar tarafından tanrılaştırılmaya
başlanınca, bu kavramlar adına putlar yapılmaya
başlanmış ve nihayet ayın, güneşin, yıldızların birer tanrı
oldukları ve bunlara tapınılması görüşü o devir
toplumlarına yerleştirilmiştir..
Böyle bir akış içinde iken insanlar, bu defa İBRAHİM
Nebî gerçekçi düşünce yoluyla bu yıldızların, ayın,
güneşin tanrı olduğu yolundaki iddiaların üzeride derin
düşünceye girmiş ve bunların tanrı olamayacağı
gerçeğine ulaşmıştır..
Bu eriştiği gerçek neticesinde de hâlini şöyle dile
getirmiştir:
-İnni veccehtu vechiye lilleziy fatIres semâvati vel
ardı HANİFen ve ma ene minel müşrikin!.. ( 6-79 )
-VECHİMİ O VECHE DÖNDÜRDÜM Kİ, YERYÜZÜNÜN
VE GÖKTEKİLERİN HEPSİNİN FÂTIR’IDIR!..HANÎF
OLARAK..ŞİRK EHLİNDEN DEĞİLİM!.
"VECH" “yüz” anlamına gelir... Ama bildiğimiz “surat”,
ya da “sima”, yani "sûret, olarak görünen yanımız"
kastedilmiyor burada!. "İÇYÜZ"ümüzdür bahis konusu
olan!..
Meselâ bir insan için deriz ki "ikiyüzlü"!.. Burada
anlatılmak istenen "ikiyüz" nedir?... Diyelim ki , iki
kişilik.. Ya da "binbiryüzlü" deriz... Yani, çok kişilikli,
anlamına!...
"VECH", “kişilik yüzü” anlamına kullanılmaktadır
burada... Buna, "mânevi yüz" de denebilir!.... Keza,
kişinin "düşünsel kişiliği" de demek uygundur.... Ya da,
başka bir ifade ile, "şuursal kişilik" de diyebiliriz!...
Öyle ise, İbrahim Aleyhisselâm’ın "vechimi" deyişini,
"düşünsel kişiliğimi" gibi anlayıp;
-Düşünsel yapımla, O mânevi VARLIĞA döndüm ki,
gökteki bütün yaratılmışların ve yeryüzündekilerin
"FÂTIR"ı O'dur!..
şeklindeki bu ifadeyi deşifre etmeye başlayabiliriz..
“FÂTIR” ve FITRAT DİNİ
Evet, devam edelim...
"FÂTIR"...?
Bu kelimenin anlamına girmeden önce, hemen iki ayeti
hatırlayalım; ve bu âyetler ışığında “HANÎF” ve "FÂTIR"
kelimelerinin işaret ettiği mânâyı farketmeye çalışalım...
Anlattıklarımıza kaynak olarak Diyanet işleri'nin
bastırtmış olduğu Hamdi Yazır merhumun "Hak Dini
Kur ’ân Dili" isimli tefsirinden yararlanıyoruz...
"-Feakım vecheke liddiyni HANÎFA...
Fıtratallahilletiy fetaran nase aleyha!.. La tebdiyle
lihalkıllah... Zalike diynül kayyım... Ve lakinne
ekseren nasi la ya'lemun. “ (30-30)
-O halde yüzünü dine bir HANÎF olarak tut; o ALLAH
FITRATINA ki, insanları onun üzerine yaratmıştır,
ALLAH yaratışına bedel bulunmaz, doğru ve sabit din
odur, velâkin insanların ekseriyeti bilmezler!...
Bu mefhum ile örfte İbrahim milletine ismolmuştur ki,
“HANÎF”, başka dinlerden, batıl mabudlarda çekinip,
yalnız Allah’a eğilen muvahhid demektir..
-Sen yüzünü dine HANÎF olarak tut...
-Allah'ın FITRATINA!.. yani; FITRAT OLAN ALLAH
DİNİ’NE; ALLAH’ın o fıtratına, o yaratışına sarıl.
FITRAT DİNİ, ALLAH DİNİ, HANÎFLİK, İSLÂM'dır!...
DIN, FITRATI DEĞİŞTİRMEK İÇİN DEĞİL, FITRATTAKİ
UMUMİ SELÂMETİ İNKİŞAF ETTİRMEK iÇİNDİR...
Velâkin insanların çoğu bunu bilmezler, dini fıtratta
değil, âdette ararlar veya hevâlarına uyarlar...
Dinin iki kaynağı vardır;
Biri fıtrat, biri kesib...
Fıtrat, sırf ilâhidir. Bir sevki Hak'tır!....Kesb, enfüsi
âfâki muhtelif şerait içinde hissin teheyyücleri, zihnin
tefekkürleriyle alakadar olduğundan fıtratın istikametine
muhalif hevâlara, zararlara, haksızlıklara, isyan ve şirke
sürükleyebilir...
-Her doğan fıtrat üzere doğar.....
hadisi Ebu Hureyre' den...
-Fâtır Allah insanları o fıtratla oluşturmuştur ki,
hepsi de yaratılışları itibariyle Allah dini üzeredirler...
hadisi Enes radıyallahu anh’ten bize naklolmuştur...
FItrat, ilk yaratmak demek olan yaratılışın ilk tarz ve
heyetini ifade eder"
Şimdi bu açıklamalar ışığında geniş planda olayı
görmeye çalışalım:
Acaba niçin âyette "HÂLİK" kullanılmamıştır da
"FÂTIR" kullanılmıştır... Aradaki fark nedir?. Özellikle bu
âyette niçin "FÂTIR" seçilmiştir?
"HÂLİK" Türkçe’deki karşılığıyla "YARATAN"
anlamınadır... “Öyle bir şey ortada yok iken, o şeyi
vareden, ortaya çıkartan” anlamınadır...
Ama, nasıl, hangi ölçüde, hangi gayeye yönelik olarak
dedik mi, burada karşımıza "FÂTIR" çıkar...
"TAKDİR, tasarım, planlama, düzenleme, ölçümleme,
zamanlama, sıralama" gibi "yaratma" öncesi
kavramlarla birlikte "yaratma" sözkonusu olduğunda, hep
aynı anlama işaret eden şu isimle yüzyüze geliriz...
"FÂTIR" !..
"FÂTIR", dilediğini gerçekleştirmek üzere, birimleri o
gayeyi oluşturacak biçimde yaratandır!...
"Fıtrat dini" ise, yaratılış programına kayıtsız
şartsız uyum zorunluluğudur!...
-Duman halindeki semaya iradesini yönelterek ona
ve yeryüzüne dedi: isteyerek veya istemeyerek
hükmüme gelin!... ikisi de, isteyerek geldik; dediler..
(41-11)
Göklerin ve yerin "FÂTIR"ının ALLAH " olup; onları
“fıtrat” üzere yaratmış olduğunu düşünürsek; elbette ki,
onların, fıtratlarına göre yaratılış görevlerini, yerine
getirmemeleri düşünülemez!...
Nitekim, aşağıdaki ayet de, her şeyin, “fıtratları
sonucu olarak kendi varoluş programları
doğrultusunda fiiller ortaya koyduğuna”, işaret eder..
-"Kul, küllün ya'melu ala şâkıletihi !..." (17-84)
-De ki: HEPSİ DE PROGRAMLARI DOĞRULTUSUNDE
FİİLER ORTAYA KOYARLAR!.
Yani, "ALLAH"ın "FÂTIR" olması, tüm, canlı ve cansız
diyerek bize göre ayırım yaptığımız varlıkların, yaratılış
programları gereği olarak "kulluk" etmekte oldukları
sonucunu ortaya koymaktadır....
Bu konuya en büyük açıklığı getiren şu âyeti hemen
hatırlayalım:
-"Kada rabbüke ella ta'büdu illa iyyahu" .... (17-23)
-RABBIN HÜKMETTİ Kİ, KENDİNDEN GAYRINA
KULLUK EDİLMEYE! (17-23)
Şimdi burada dikkat edelim;
-"RABBIN HÜKMETTİ Kİ"; denilmekte....
Peki, "RAB"bın "HÜKMÜ", yani, " KAZASI " değişebilir
mi?
Hemen Hazreti Rasûlulllah Aleyhisselâm’ın duasını
hatırlayalım:
-Allahumme lâ mânia lima a'teyte, ve lâ mutıe limâ
manâ'te, ve lâ râdde limâ kadâyte!
-Allah’ım, verdiğine mâni olamaz; vermediğini
verecek de yoktur; KAZANI yani HÜKMÜNÜ
reddedecek, yani değiştirecek, bir güç de mevcut
değildir... (hadîs)
Yani, "RAB"bın "KAZASI"="HÜKMÜ" asla değişmez!.
Ve kesinlikle yerine gelir!..
-Semâda ve yerde ne varsa hepsi O'nundur!... HER
ŞEY HÜKMÜNE BOYUN EĞMEKTEDİR! (30-26)
Eğer, Allah, kendinden gayrıya kulluk edilmemesini
hükmetmiş ise, -ki böyledir-, artık hiç bir birimin,
O'ndan gayrına kulluk etmesi mümkün olmaz!..
Ki, geçmişte yaşamış değerli “öze ermişlerden” birisi
bu konuda şunu söylemiştir:
-Allah, kendisinden gayrına kulluk edilmemesini
KAZA ettiği içindir ki, bütün varlıkları kendi
esmasıyla yaratmıştır!... Tâ ki, kim, neye kulluk
ederse etsin, gerçekte, hep, daima, bütün kulluklar
O'na yapıla!...
İşte "FÂTIR", gökleri ve yeri hangi gaye uğruna,
hangi işlevi yerine getirmek için programlayarak
yaratmış ise, o yaratılmış olanların da o gayenin
dışına çıkan işleri yapması asla mümkün olamaz!...
Şimdi İbrahim Aleyhisselâm’ın "ALLAH"a
yönelişindeki bilinci ifade şekline dönelim:
-Şuurumu (vechİmİ) semânın ve arzın FÂTIR'I olan
Veche döndürdüm! (6-79)
Yani, "farkettim ki, göklerde ya da yerde tanrılığıilâhlığı
kabul edilesi bir nesne yoktur ki, ben onu put
edinip, ona tapınayım!... Bu sebeple, ben şuurumla,
gökleri ve yeri dilediği şekilde meydana getirip
onların hepsi üzerinde her an hükmü geçerli olan
FÂTIR'a yöneldim..."
-HANÎFEN... (6-79)
“HANÎF” olarak!. Yani, göklerde ya da yerde
“tapınılacak bir tanrı olmadığı” bilinci içinde!.. Putları,
tanrıları kabul edemeyecek bir idraka ermiş olarak... Tüm
varlığı, tüm evreni, tüm sistemi, tüm düzeni dilediği gibi
ve hükmü her an geçerli bir şekilde var eden sınırsız ilmi
ve Gücü idrak ettiğim için, ötede tapınılacak bir tanrı
olmadığı bilincinde olarak!...
-Müşriklerden değilim!...
“ALLAH, VÂHİD-ül AHAD” olduğu halde; ben “Allah
yanısıra tanrı kabul edenlerden” değilim!... Mutlak
varlık, " ALLAH" olduğu halde; ben, tanrı kavramını
kabul edenlerden ve böylece de şirke düşenlerden
değilim!... "ALLAH" yanısıra TANRI kabullenmek, ya
gökte ötede birini kabullenmek şeklinde olur, ya da
firavun. Nemrut, Deccal gibi kendilerinin TANRI , RAB
olduğunu iddia edenlerin, bu iddialarını kabul etmek
suretiyle olur.
“ALLAH” İSMİ,
“CÜZ KAVRAMINI KABUL ETMEZ!
Nitekim Kur'ân-ı Kerim'de bu konuda nasıl ikaz
ediliyoruz:
-"Ve ceâlu lehû min ibadihi cüz'a !..innel insâne
lekefûrun mübîn.. " (43-15)
-İBADINDAN BİR KISMI O’NA CÜZ
OLUŞTURDULAR!.. MUHAKKAK Kİ İNSAN, GERÇEĞİ
ÖRTÜCÜDÜR.. (43-15)
Bakın burası "ALLAH" kavramı hakkında en önemli
açıklamayı getiren âyetlerden birisidir..
“PANTEİST” görüş ile “İslâm'ın VAHDET” görüşü
arasındaki korkunç uçurumu ve farkı bilmeyen cahiller;
Hazreti Muhammed Aleyhisselâm’ın getirdiği ve
açıkladığı "ALLAH" anlayışından tamamıyla uzak bir
biçimde konuya yaklaşarak; " ALLAH”ı ötemizde bir
TANRI olarak tasavvur edip; buradan aramızdan birilerini
de sanki O'nun bir "CÜZÜ" yani parçasıymış gibi
kabullenmektedirler!!.. Sanki, "ÖTEMİZDEKİ ALLAH (!)",
gelip, buradaki birisinin varlığına nüfuz ediyor, yani
ortaya çıkıyor... da; yukarıda bahsi geçen âyet de bunu
iptal ediyor; gibi anlaşılmış bir kısım tefsirciler
tarafından ..
Kur'ân-ı Kerim’in ruhuna erememekten oluşan,
tamamıyla bir yanlış anlamadır bu!..
Halbuki yukarıda söz konusu edilen Kur'ân âyeti ile
vurgulanan, ve mânâsı apaçık bir biçimde ortada olan
gerçek şudur:
-"Onlardan bazıları ALLAH'a "CÜZ" isnat
ediyorlar!!!. Oysa, " ALLAH", "CÜZ" kavramından
berîdir... Yani "ALLAH" isminin mânâsı "CÜZ"
kavramını kabul etmez!... "ALLAH"ın "CÜZ"ü olmaz!...
Çünkü, "ALLAH", biline ki "AHAD"dır; yani
"CÜZ"lerden bileşik bir tümel yapı değildir!.. "
ALLAH" “sınırsız” varlık olması hasebiyle, kendisinin
dışında bir ayrı vücud kavramı, kabul etmez; ki artık
O'nun “CÜZÜ” olan ikinci bir nesne olsun!.. "
Burayı çok iyi farketmek ve idrak etmek zorundayız
değerli okurlarım...
Şayet "ALLAH"ın bir mekânı varsa, şayet "ALLAH"ın
bir sınırı varsa, yani "ALLAH" bir yerde bitiyorsa, elbette
ki O'nun bittiği yerde başlayacak olan iri yada ufak bir
takım varlıklar olabilir... Ve yahut, O' nun dışında ya da
içinde, O' nun CÜZLERİ olabilir!!!...
Ancak, "ALLAH"ın eğer "VÂHİD-ül AHAD" olduğunu
farketmişsek, veya idrak etmişsek, hiç değilse böyle
olduğuna iman etmişsek, bilmeliyiz ki “AHAD” olan
"ALLAH", “CÜZ”ü olmaktan değil, "CÜZ" kavramından
dahi münezzehtir!...
Nitekim, konu buraya gelince, hemen hepimizin çok iyi
bildiği "İHLÂS" Sûresini hatırlayalım:
"-De ki: ALLAH “AHAD”dır !.."
"ALLAH" isminin işaret ettiği mânâya, müşahedemiz
ölçüsünde, ilmimiz yettiğince, "Hazreti MUHAMMED'in
açıkladığı ALLAH" isimli kitabımızda temas etmiştik...
Burada sırası gelmişken, genelde pek bilinmeyen ve
bilgisizlik yüzünden çokça karıştırılan önemli bir
gerçeğe değinelim...
“ALLAH” a NİÇİN
“TANRI” DENMEZ?
Biline ki...
Dilimizdeki "TANRI", "İLÂH", "MÂ’BUD", kelimeleri ile
bunların İngilizce'deki karşılığı olan "GOD", Fransızca'da
karşılığı olan "DİYÖ", Almanca'da karşılığı olan "GOT"
kelimeleri hep "TAPINILACAK bir varlık" kavramını ifade
eden kelimelerdir...
Yani, insanlar, bu kelimeler ile ÖTEDEKİ bir mâbuda.
ilâha, tanrıya işaret ederler!..
"ALLAH" kelimesi ise ÖZEL olarak bir varlığın
ismidir; ki, o varlığa işaret etmek ve O varlığı tanıtmak
için, ya çeşitli vasıflarıyla târif ederiz; ya da bu
vasıflarına çeşitli isimlerle işaret ederiz... Ancak, bütün
bu isimler, hep, O varlığın, sadece ve sadece çeşitli
vasıflarına işaret eder; ve o vasfı yönünden O'nu târif
eder...
Meselâ, bu fakîre "HULÛSİ" derler... Bu isim, O'nun
özel ismidir... Herhangi bir lisâna bu ismi
çeviremezsiniz... İngilizce de olsa, Fransızca da olsa
hep gene "HULÛSİ" denmek zorunluluğu vardır...
İşte bunun gibi, "ALLAH" isminin de, ÖZEL bir
varlığın ÖZEL ismi olması nedeniyle, başka bir
kelimeye çevrilmesi, veya başka bir kelimeyle
anılması mümkün değildir...
Esasen. yukarıda belirttiğimiz gibi, diğer kelimeler
"tanrısallık kavramına" işaret ederken; "ALLAH"
kelimesi ise tamamıyla ÖZEL bir VARLIĞA işaret eden
ÖZEL bir isimdir....
Bu sebepledir ki, tanrısallık ifade eden hiç bir
kelime, asla "ALLAH" kelimesinin yerini tutamaz!...
"ALLAH" yerine “TANRI” kelimesini kullananlar, bunu
ya cahillikten, bilgisizlikten kullanmaktadırlar; ya da
kavrayış yani idrak yetersizliğinden konuyu
değerlendiremedikleri için yapmaktadırlar...
Nitekim, bu konuya, Türkiye'de yazılmış en değerli
tefsir olan Elmalı'lı Hamdi Yazır merhumun "HAK DİNİ
KUR'ÂN DİLİ" isimli eserinde şöyle temas edilmiştir:
"Gerek ismi has olsun, gerek ismi âlem, "ALLAH"
ismi celâli ile, yine "ALLAH"tan maada hiç bir mâbud
yad olunmamıştır...
Meselâ, TANRI, HUDA isimleri, "ALLAH" gibi ismi
has değildir.. İLÂH, RAB, MÂBUD gibi genel mânâ
ifade eden kelimelerdir...
Arapça'da İLÂH’IN cemine(çoğuluna) ALİHE,
RABBIN cemine de ERBAB denildiği gibi Fars'çada da
HUDÂ'nın cemine HUDÂYAN ve lisanımızda dahi
TANRILAR, MÂBUDLAR, İLÂHLAR, RABLAR denmiştir;
çünkü bunlar haklıya ve haksız ıtlak edilmiştir...
Halbuki hiç "ALLAH'LAR" denilmemiştir ve
denemez!.. Böyle bir tâbir işitirsek, söyleyenin
cehline veya gafletine hamlederiz!..
"TANRI" adı böyle değildir; mâbud, ilâh gibidir..
Bâtıl mâbudlara dahi "TANRI" ismi verilir.. Müşrikler
birçok tanrılara taparlardı.. Filanların tanrıları şöyle,
falanların tanrıları şöyledir denilir..
Demek ki, "TANRI" ismi geneli, "ALLAH" ismi
özelinin müradifi değildir, en genel bir tâbirdir...
Binâenaleyh, "ALLAH" ismi, "TANRI" adı ile tercüme
olunamaz!." (c:1-s:24/25)
İşte, böyle özel bir ismi olan ve “CÜZ” kavramından
dahi münezzeh bulunan varlığa kişi "ALLAH" dediği
zamanda, bu kavram yanı sıra bir de “cüz” tasavvur
ederse; ya da bir “CÜZ” kabul ederse, bu hangi isim ve
kavram altında olursa olsun, o kişi "ALLAH"a şirk
koşmuş olur; yani "ALLAH" gerçeğini örtmüş ve bir
"TANRI" kabullenmiş olur!...
Ki bu durumda da şu âyetle uyarılır:
-ALLAH YANISIRA TANRI OLUŞTURMA!... Sonra
aşağılanmış ve kendi başına bırakılmış olursun.. (17-
22)
İşte bu konuda ikinci bir uyarı daha:
-"ALLAH" YANISIRA TANRI EDİNME!... (28-88)
Yani varolan gerçek mutlak varlık "ALLAH" iken; sen,
"ALLAH" kavramından gaflete düşüp, "ALLAH" İsmiyle
İşaret Edilen varlığı ötende bir TANRI sanıp; böylece,
bir TANRI edinmiş durumuna düşme!...
Ötede, ya da ötende bir tanrı kabul etmek suretiyle,
farkında olmadan "ALLAH" kavramı ve anlamı dışına
çıkarak, "tanrı" kavramı içine girersin..
Böylece de Kur'ân-ı Kerim'in açıklamış olduğu
"vahdet" idrakından kendini mahrum etmiş olursun...
Ve böylece de "nefsine en büyük zulmü yapmış
olursun"
-KESİNLİKLE ŞİRK EN BÜYÜK ZULÛMDÜR! ( 31-13 )
İSİM, İÇERİĞİNİ NE KADAR ANLATIR?
Burada çok çok önemli bir noktaya daha dikkatinizi
çekmek istiyorum:
İsim, dikkati, düşünceyi bir varlığa yönlendiren
kelimedir.. Biz bir ismi, üzerinde konuşmak ya da
herhangi bir şekilde düşünmek istediğimiz varlık için
kullanırız..
"ALLAH" kelimesi bilindiği üzere bir isimdir!. Ve dahi,
herhangi bir dile tercümesi, genel dil kurallarına göre
mümkün olmayan "özel isim"dir!.
"Hulûsi" kelimesi nasıl bu fakîre işaret eden;
tanımayan biri için de bu işaretin ötesinde hiç bir şey
açıklamayan bir kelime ise; "Allah" ismi de yalnızca bir
"özel isim"dir ki, işaret ettiği varlık hakkında hiç bir
açıklama getirmez!.
İlk defa bu kelimeyi duyan kişi, sadece, bu isimle
anılan bir varlık olduğunu anlar!. Peki bu ismin işaret
ettiği varlık nasıl bir varlıktır?.. Bir tanrı mıdır ya da
başka bir şey midir?..
İşte burası, işin en önemli tarafıdır!.
Bize, "Allah" ismiyle "O=HÛ" varlığı tanıtan Rasûl
Muhammed Mustafa Aleyhisselâm; O isimle işaret
edilen varlığın, bir "tanrı", "mâbud", "ilâh" olmadığını
vurgulamakta; getirdiği açıklamalarla da, "sizin ilâhınız
Allah"tır, beyanıyla; bizim "ilâh" ya da "tanrı" diye var
sandığımız şeyin gerçekte "Allah" ismiyle işaret edilen
varlık olduğunu açıklamaya çalışmaktadır!.
"Sizin ilâhınız Allah"tır demek; "Allah"ın bir tanrı
olduğu yani ilâh olduğu" anlamına gelmeyip; aksine, şu
mânâda olarak ifade edilmiştir:
"Siz tanrı-ilâh diye bir şey kabul ediyorsunuz ya…
İşte öyle bir şey yoktur!… Tanrı-ilâh yoktur, "Allah"
ismiyle işaret edilen bir varlık vardır!. Bu isimle size
anlatmaya çalıştığım "O", varlığı ve özellikleri
itibariyle, sizin var sandığınız tanrı-ilâh kavramından
tamamıyla ayrı bir şeydir!..
Öyle ise, bu güne kadar üzerinde düşündüğünüz ve
var sandığınız tanrı-ilâh fikrini bir yana koyarak;
"Allah" özel ismiyle işaret edilen varlığın ne
olduğunu bir nebze de olsa farketmeye, tanımaya
çalışın!."
Evet, Dünya; Dünya uydusunun tâbi olduğu 1 milyon
303 bin defa daha büyük Güneş adlı yıldız; Güneş gibi
400 milyar yıldızdan oluşan galaksi; bu galaksi gibi
milyarlarla galaksiyi barındıran varlığını algıladığımız
evren; algılama boyutumuza hitâbeden bu evren gibi,
sayısız algılama boyutuna hitabeden sayısız evren içre
evrenler… Ve nihayet bu sayısız evrenlerin içinde yer
aldığı açının "<" yaratıldığı tek "nokta"!.. Tek "an"!..
"Dehr"!..
İndinde, sayısız "an"lar, "nokta"lar; ve o "nokta"lardan
meydana gelen "<" açılar içinde sayısız evren içre
evrenler Yaratan varlığa işaret amacıyla kullanılan
"ALLAH" ismi!..
Evren içinde, Afrika'daki "tanrıku" kabilesinin
totemi ne ise…
"Allah İsmiyle İşaret Edilen”in indinde, insanların
tanrı-ilâhı da o işte!..
Nerede bugünkü Dünya toplumlarının düşündüğü
"tanrı-ilâh" fikri…
Nerede Muhammed Mustafa'nın Kur'ân-ı Kerîm ile
açıkladığı "ALLAH" ismiyle işaret edilen!.
Kur'ân, şirk" ve "tanrı-ilâh" "necâsetinden" "tâhir"
olmuş, gerçeği anlamaya gayret eden, düşünen beyin
sahibi "insan"lar için gelmiştir!… "Allah" ismiyle işaret
edileni farkedip kavramaya çalışsınlar ve O'nun
gereklerine ve gerçeklerin göre yaşasınlar diye!..
İnsanSIlar ise, elbette güdülecekler ve diğer mâhlûkât
gibi yaşamaya devam edeceklerdir!..
Evet, şirk, yani tanrı düşüncesinden berî olan
Hz.Muhammed Aleyhisselâm da işin hakikatını
araştırıyordu ki...
İLK ÂYETLER
İşte, Hazreti Muhammmed Aleyhisselâm, “HANÎF”
olarak böylesine düşünceler içinde, gökte bir tanrıya, ya
da putlara inanmıyor; tapmıyor; "Allah"ı anlayıp, idrak
edip O'na "kulluğunun" gereğini yaşamayı arzu
ediyordu..
Bu varlık, bu âlem, bu sistem, bu düzen nasıl meydana
gelmişti... Nasıl işlemekteydi?
Elbette ki, her oluşan şey, ya bir şuurun, ilmin
eseridir; bir sistem ile, bir düzen içinde meydana
gelmiştir... Ya da, o şeyler kör bir tesadüf eseri
oluşmuştur... Ki bunun doğal sonucu da kaostur!..
Şayet, bütün göktekileri ve yerdekileri bir düzen, bir
sistem içinde yaşamlarını devam ettiriyor olarak
algılıyorsak, elbette ki bunları bu şekilde var eden
bilinç sahibi bir ZÂT da mevcuttur!...
Öyle ise bu neydi?
Varlıkta yeri var mıydı?
Varlıkla ilişkisi neydi?
"Ben" üzerinde nasıl tasarruf etmekteydi?
Bu yüce varlığa ermek mümkün müydü? ..
Mümkün ise bu nasıl gerçekleşebilirdi?...
İşte böylesine çeşitli düşünsel sorunlar içinde olan ve
bunlara çözüm bulamadıkça da iç huzuruna
kavuşamayan Hazreti Muhammed Mustafa Aleyhisselâm
bir gün hiç ummadığı bir olayla karşılaştı..
Hıra tepesindeki mağaranın önünde beliren olağanüstü
boyutlardaki görüntüsüyle Cebrail isimli “melek” onu
şiddetle sıkarak şöyle dedi:
-İKRA'! ... Yani, “OKU”!.
Bu sırada, daha önce de belirttiğimiz üzere Hazreti
Muhammed Aleyhisselâm’ın eline verilmiş herhangi bir
yazılı metin yoktu!...
Eline verilmiş, ya da önüne koyulmuş hiç bir yazılı
metin olmadığı halde; sormadı Hazreti Muhammed şu
soruyu:
-Neyi okuyayım?...
Çünkü, biliyordu, neyi “OKU”MASI gerektiğini!... Zaten,
onu "OKU"yamamasının getirdiği sıkıntı içinde, aylardır
bu mağarada âdeta çile doldurmaktaydı!..
Bu yüzden, bu sıkıntısını, çaresizliğini dile getirir
şekilde cevap verdi:
-”Oku”yabilenlerden değilim!... “Oku”yamıyorum!..
Bu cevap üzerine Cebrail Aleyhisselâm, O'nu tekrar
“sıktı” ve uyarısını tekrarladı:
-İKRA !...
Ne çare ki, hâlâ “oku”yabilmiş değildi!...
“Oku”yamıyordu!.. Tekrar cevapladı:
-”OKU”yamıyorum!... “Oku”yanlardan değilim!..
Nihayet üçüncü defa “SIKTI” Cebrail O’nu; ve şöyle
dedi:
-İKRA' Bismi rabbikelleziy halak!.... halekal insane
min alâk...
ikra' ve rabbükel ekrem; elleziy alleme Bilkalem;
allemel insane ma lem ya'lem!... (96-1/5)
-OKU.. RABBİNİN İSMİYLE İŞARET EDİLEN KUDRET,
ÖZÜNDE OLARAK HALKOLDUN!... Kİ PIHTILAŞMIŞ
KANDAN İNSAN MEYDANA GELMİŞTİR..
OKU; RABBİN EKREM’DİR,Kİ O YÜZDEN KALEMLE
BİLDİRMİŞTİR...İNSANA BİLMEDİKLERİNİ TÂLİM
ETMİŞTİR.
Şimdi hemen şu âyeti hatırlayalım:
-Alleme âdem el esmâe külleha!... (2-31)
-Adem’e isimlerin tümünü tâlim etmiştir...
Bu iki âyet arasındaki bağlantı noktası nedir?..
Her iki âyet de insanın varoluşundan; ve bu varoluş
sırasında insana bahşedilen yüce özellikten söz
etmekte...
Şimdi, kitabımızın ana konusunu oluşturan en önemli
noktayı açıklamaya çalışalım..
Hazreti Muhammed Aleyhisselâm'ın eline herhangi bir
yazılı metin verilememiş olduğuna göre, kendisine vahiy
getiren “melek” neyi “OKU”masını talep etmişti?...
Nasıl okuyacaktı ?
Şimdi anlatmaya çalışacağımız şeyleri, çok iyi
anlamaya çalışalım...
Hazreti Muhammed, “HANÎF” inancına sahip olduğu
için, bir tanrıya tapanlardan değildi. Bir...
İçinde yaşadığı sistemi ve bu sistemi meydana getiren
GÜCÜ anlamaya çalışıyordu...iki...
Cebrail diye bildiğimiz meleğin vahyi ile kendisinde
“OKU”ma özelliği oluştu... Üç..
“OKU”masını sağlayan özellik ve güç esasen
kendisinde mevcuttu; fakat bunu kullanamıyordu... dört...
İşte bu şartlar altında Cebrail diye bildiğimiz “melek”
ona "OKU" dedi...
O ise buna cevap verdi:
-”OKU”YAMIYORUM !..
Ve Cebrail isimli “melek” O'nu “SIKTI” !..
Şimdi, önce bu noktayı iyi anlamak gerek...
Cebrail'in "SIKTI"sından murad nedir?... Cebrail, bizim
gibi topraktan yaratılmış, yani maddi bedeni olan bir
varlık olmadığına göre, bu "SIKTI" işlemini nasıl
anlayacağız?
"MELEK"ler, orijin yapıları itibariyle "NUR"dan
varlıklardır...
"CİN"ler ise "NÂR"dan yaratılmış varlıklardır..
Yani, her iki varlık türü de, bilmekteyiz ki, maddi
yapıya sahip değillerdir..
Ve her iki yapı da, bilmekteyiz ki, insanlar üzerindeki
etkilerini, beyinlere yolladıkları “ışınsal impuls” larla
meydana getirmektedirler...
Bundan önceki kitaplarımızda, insan beyninin kozmik
ışınlarla nasıl programlandığından sözetmiştik...
İşte bu kitaplarımızda anlattığımız tarzda, insan beyni
her an cinni ve meleki etkilere açık vaziyette, sürekli
olarak etki almaktadır..
MELEK ve RUH
HAKKINDA
Peki, öyle ise “Melek” nedir ?
Bu sorunun cevabını geniş bir şekilde bundan sonra
çıkarmayı planladığımız "AKIL ve İMAN" isimli
kitabımızın "meleklere iman" bölümünde vermeye
çalışacağız...
Ancak, burada da, konumuzla yakın ilgisi dolayısıyla,
“melek”lerin yapısıyla ilgili olarak, Hamdi Yazır merhum
tefsirinde şu bilgiyi veriyor:
"....Cinsi melaike, kudret ve tekvini ilâhinin,
VAHDETTEN KESRETE TEVEZZÜUNU ve onun
tenevvüat ve taayyünatı mahsusasını ifade eden
mebadii faile olarak mülâhaza edilmek lâzım gelir..
Ve kâinatta hiç bir şey, hiç bir hadise, hiç bir fiili
hareket tasavvur olunamaz ki, böyle bir risâlet ile
vaki olmuş olmasın....."
"...ve binaenaleyh melâikesiz bir hadise tasavvuru
gayrımümkindir, melaikesiz bir katra yağmur bile
düşmez...."(cilt: 1, sayfa:303)
"Şu da anlaşılır ki, melâikeye olan kelâmın hakikati
ancak mânâdan ibarettir... Suveri lâfzIye ve ismiye
değildir.." (C:1 s:316)
"Cenâb-ı Allah bütün sun'ı ilâhisini böyle esbab ve
hikemi hafiye rabt etmiştir. ..O bir şey murad ederse
böyle yeni sebepler halkeder....Sebebi asli ve hakiki
ancak O'nun iradesidir, Hikmet de onun lazımıdır..."
(c:1 s:317)
İnsana, ruhun nefh edilmesinin mânâsıyla ilgili izah da
şu; aynı eserde 321. sayfada:
"...Nefhi ruhtan murad hayyolması değil, hayyı nâtık
olmasıdır.... Hakikatı adem nefsi nâtıkadır.. ve nefhi
ruhun manası, nefsi nâtıkanın nefhidir..... Halkı
Adem’in Arzda olduğunda ittifak vardır..."c:1 s:321)
İNSAN RUHU BEDENDE OLUŞUR!
İnsanın ruhunun, bedenin ana rahminde
oluşmasından sonra meydana geldiğini; ruhların daha
önceden yaratılıp, sonra da peyderpey dünyaya
gönderilmesi diye bir şeyin asla söz konusu
olmadığını da İMAM GAZALİ şöyle anlatır:
"Allah Teâlâ’nın fiillerini ve melâike vasıtasıyla
yıldızları semâvâtı hareket ettirerek, yeryüzündeki
canlıları ve bitkileri nasıl vücuda getirdiğini bilen
kimse; hem Ademin kendi âlemindeki tasarrufunun,
Hâlık Teâlâ’nın büyük âlemdeki tasarrufuna
benzediğini, ve hem de Rasûlullah'ın;
"Allah, Adem’i kendi suretinde yarattı"
açıklamasının mânâsını anlar...
Denilirse ki, ruhlar bedenlerle yaratıldığı halde,
Rasûlullah'ın;
-"Ben yaradılışça Nebilerin ilkiyim. Nebi’likce de
sonuncusuyum.. Ben Nebiyken, Adem su ile çamur
arasında bulunmaktaydı !."
sözünün mânâsı nedir?..
Hakikat şu ki:
Bunların hiç birisinde, ruhun kadim olduğuna, dair
bir delil yoktur!..
Fakat, "yaradılışça Nebilerin ilkiyim..." sözünün
zâhiri mânâsına göre, onun varlığının cesedinden
önce yaratıldığına delâlet ihtimali mevcuttur..
Zâhiri olmayan mânâsı ise bellidir... Tevîli,
açıklaması da mümkündür.. Fakat kati delil, zâhire
meyletmez.. Bilakis zâhirin teviline hükmetmede
kullanılır....
Nitekim Allah Teâlâ hakkındaki teşbihin zâhirlerinde
olduğu gibi...
"Allahû Teâlâ ruhları, cesetlerden iki bin yıl önce
yarattı..."
sözüne gelince...
Buradaki “ruhlar”dan maksat, “melâikenin
ruhları”dır!..
Cesetlerden maksat da, Arş, kürsi, semâvat,
yıldızlar topluluğu, hava, su, yeryüzü gibi âlemlerin
cesedi, bünyesidir..
"Ben yaratılışça Nebilerin ilkiyim" sözüne gelince...
Buradaki "yaradılışça"(halk) kelimesi "TAKDİR"
mânâsınadır... "İCAD", yaratıp vücutlandırma
mânâsına değildir...
Çünkü, Rasûlullah sallalllahu aleyhi ve sellem,
ANNELERİ TARAFINDAN DÜNYAYA
GETİRİLMELERİNDEN ÖNCE MEVCUT VE YARATILMIŞ
DEĞİLDİ !. Fakat, gayeler ve kemâller, takdir
hususunda önce, varlık hususunda sonradır... Zira
Allah Teâlâ ilâhi meseleleri hadisleri, kendi ilmine
uygun olarak, önce Lehvi Mahfuz’da takdir eder,
şekillendirir..
Buraya kadar, şayet varlığın iki şeklini de
anladıysan; Rasûlullah’ın varlığının, Adem’in
varlığından önce; yani gözle görülen varlık olarak
değil de, ilk takdir edilen varlık olarak önce olduğunu
da anlamış olursun..." (İmam GAZALİ - Ravzatüt
Tâlibin)
Sanki birbiri ile ilgisizmiş gibi görünen yukarıdaki
alıntıları size naklettiken sonra, şimdi de konuyu
toparlayıp, olayı bir sistem şeklinde izaha çalışalım...
Ve önce şu kesin tespiti yapalım;
İmam GAZALİ'nin de yukarıda bahsettiği gibi, gerek
Hazreti Rasûlullah Aleyhisselâm’ın olsun, gerekse
bütün insanların olsun, biyolojik-hücresel bedenleri
varolmadan önce "ruh" bedenleri mevcut değildi !..
Yani, önce belli bir mekânda insanların ruhları
yaratılmış, sonra da bu ruhlar peyderpey dünyada ana
rahimlerinde oluşan bedenlerin içine gönderilmiştir,
görüşü tamamıyla yanlıştır!..
İnsanların ruhlarının önceden yaratılıp sonradan
peyderpey dünyaya gönderilmesi görüşü İslâm'dan çok
önceki BUDİST FELSEFİ EKOLLERİNE dayanır...
Bu masalın gerekçesi de, büyük yoksulluklar içindeki
halkı, isyandan uzak tutup, haline razı ederek, şayet,
itaatkar ve hâline razı yaşarsa, yeniden dünyaya
geldiğinde bir üst sınıftan, zengin, güzel bir bedenle geri
gelme şansı olduğuna inandırıp, böylece sömürmektir...
Ve daha sonraları reenkarnasyonun türlü biçimleri öne
sürülmüştür...
Ölümü tatmış bir kişinin ruhunun herhangi bir gerekçe
ile yeniden bir biyolojik bedene bürünerek dünyaya geri
gelmesi görüşünün adı, eski dilde TENÂSUH, yeni dilde
ise REENKARNASYON'dur..
İSLÂM inanç sistemine göre, tamamıyla UYDURMA,
asılsız bir düşünce şeklidir!..
Günümüzde, ruh çağıranların, ruhlarla görüştüklerini
iddia edenlerin; veya kendilerini Mevlâna’nın, yahut ta
geçmişteki bir İslâm büyüğünün ruhu olarak
kabullenenlerin, ya da maalesef kendilerini CİNLERİN
kandırdığı kişilerin savunduğu bir görüştür
REENKARNASYON.!..
1972 yılında çıkardığımız ve halen 10. baskısı
kitapçılarda mevcut olan "RUH İNSAN CİN" isimli
kitabımızda, "RUH"un yapısını, nasıl meydana geldiğini
ve niçin TENÂSUH yani REENKARNASYONUN
olamayacağını bütün detayları ve delilleri ile izah ettik...
Bu konuda geniş bilgi isteyenler , o kitabımızı tetkik
edebilirler...
Burada birkaç cümle ile vurgulayalım ki;
Her insanın ruhu, ana rahminde iken gelen “meleki”
(ya da bir diğer deyişle kozmik) etkiler sonucu beyin
tarafından üretilir; ve bu ruh beden, ölüm denen olayla
biyolojik bedenden ayrılarak yaşamına kendi boyutunda
devam eder...
-"HERBİRİNE ÖLÜM ERDİĞİNDE; RABBİM BENİ GERİ
DÖNDÜR DÜNYA YAŞAMINA DA YAPMADIKLARIMI
YAPAYIM; DERLER.. BU KESİNLİKLE MÜMKÜN
DEĞİLDİR!.. (MAHŞERDEKİ) BÂ'S (yeni yaratılış)
GÜNÜNE KADAR BERZAHTADIRLAR!.." (23-99/100)
-"ÖLDÜKTEN SONRA GERİ ÇEVRİLECEK YOKTUR
!.." (HAK DİNİ cilt:6 s:4197)
Âyet ve hadisi dahi, ölümü tadan hiç bir kişinin asla
dünyaya geri gelmeyeceğini vurgulamaktadır...
Hazreti Rasûlullah’ın Halifetullah olan kişiliği, ilmi
ilahi’de, Allahu Teâlâ’nın esmâül hüsnâsının mazharı
olarak, ve de bu isimlerin mânâlarının oluşturduğu bir
terkip olarak, Adem henüz yaratılmadan önce takdir
edilmiştir...
Yani, ALLAH İLMİNDE ilk yaratılan en mükemmel
varlık, mânâ, "HALİFETULLAH" olan Hazreti
RASÛLULLAH olduğu gibi, dünya üzerinde ortaya çıkan
son Nebi de gene kendisidir... Önce, Hakikatı
MUHAMMEDÎ, ALLAH İLMİNDE en mükemmel şekilde
yaratılmıştır...
Daha sonraki aşamada, Adem, dünya üzerinde
topraktan meydana gelmiştir..... Burada topraktan
meydana gelmiştir, ifadesinden murat, insan bedeninin
beş duyu ile algılanan yapısının su ve mineral ağırlıklı
olarak bir araya gelip ortaya çıkmasıdır....
Bu su ve mineral ağırlıklı "çamur" diye tanımlanan
yapı, tamamıyla bioelektrik esassa dayalı bir şekilde
çalışan fabrika gibidir; ve katı-sıvı hammadde
girdisini bioelektrik enerjiye dönüştürerek beyne
sevkeder... Beyin almış olduğu bu bioelektrik enerjiyi
değerlendiren bir mikrokompütür gibi çalışarak;
kendisindeki verileri ışınsala dönüştürerek; hem
"ruh" adı verilmiş bulunan halogramik ışınsal bedene
yükler, hem de bunları dışarıya yayar...
Beyinle ilgili bu çok kısa bilgiyi verdikten sonra, şimdi
de beynin mânâ yapısıyla ilgili olaya bakalım...
BEYNİN ALGILADIĞI EVREN
Ancak bunu daha iyi anlamak için de, önce şu hususu
kavramamız zorunludur...
Evrenin, mânâ yapısı nedir ve nasıl oluşmuştur?..
Bu konuya baş tarafta detaylı bir şekilde temas
etmiştik...
Hatırlatma amacıyla özetle tekrarlayalım...
Öncelikle şunu çok iyi anlamak mecburiyetindeyiz
ki,insanoğlu asla evreni algılayamamakta; beş
duyusunun yani kesitsel algılama araçlarının
değerlendirebildiği kendi GÖRESEL EVRENİNDEN söz
etmektedir..
Evren, salt enerji boyutundan başlayıp, sonsuza
uzanan, sonsuz dalgaboylarından ibaret bir yapıdır
gerçeği itibariyle !.
Bu dalga boylarının her biri bir anlam ihtiva
etmektedir..
Burada ister “dalga boyları birer, anlamlı dalga”dır,
diyebilirsiniz; ister, “anlamlara dalga boyları adı
verilmiştir”, diyebilirsiniz...
Evren, her biri kendi yapısal özellikleriyle algılanmakta
olup, bir diğerine GÖRE "GAYB" olan sayısız
boyutlardaki sayısız GÖRESEL EVRENLERDEN
meydana gelmiştir... Bizim ortak mevcut yapımızla
algıladığımız evren, sadece “İNSANIN EVRENİ”dir...
Bugün bir kısım halkın “UZAYLI” adını taktığı ve öyle
sandığı, dinden gelen adıyla “CİN” ya da “ŞEYTAN” diye
isimlendirilen varlıkların evrenleri de farklıdır!...
İşte bu farklı evren tespitleri, hep bizim “beşduyu”
ismiyle işaret ettiğimiz son derece sınırlı algılama
kapasitesi olan, “kesitsel algılama araçlarımızdan”
meydana gelmektedir...
Bilim dünyası, bugün yanlış yolda ilerlemekte ve
harcamalar yapmaktadır!...
Evrenimizin sonsuzluklarına uzanmak yerine; evrenin
değişik dalga boylarından oluşan katmanlarını
değerlendirmeye yönelik araçlar üzerinde çalışılsa ve
araştırmalar bu sahada derinleştirilse, insanoğlunun elde
edeceği veriler çok daha farklı olurdu..
Evet, evrenin her biri değişik anlamlar ihtiva eden
sayısız dalga boylarından oluşmuş olduğundan
sözediyorduk..
Şayet, evrende varolan her şeyin bu dalga boylarından
meydana gelmiş olduğunu idrak edebilirsek, o takdirde
farkeder ve kavrarız ki, algıladığımız ya da
algılayamadığımız tüm evrensel katmanlarda mevcut
olan her birim ve şey, canlı, bilinçli ve anlamlıdır!..
Burada şu âyeti hatırlayalım;
-"HİÇ BİR ŞEY HARİÇ OLMAMAK ÜZERE HER ŞEY
O'NU HAMDIYLA TESBİH EDER.... FAKAT, SİZ
ONLARIN TESBİHİNİ KAVRAYAMAZSINIZ !.." (17-44)
İşbu canlı bilinçli katmanların varlıkları "Din"
terminolojisinde "MELEK" diye adlandırılmıştır..
Din dilinde, “evrensel anlamlar ve kavramlara”
"ALLAH"ın iSİMLERİ"nin ortaya çıkışı denilerek işaret
edilmiştir..
Evren, içre boyutsal evrenlerde mevcut olan HER ŞEY,
evreni oluşturan mânâ gruplarının boyut varlıklarınca
algılanmasından başka bir şey değildir.. Evren içre
boyutsal evrenlerde yer alan ve dindeki adıyla "MELEK"
denilen varlıklar da ihtiva ettikleri anlamlara göre sayısız
görevleri yerine getirmektedirler..
İşte, Cebrail adlı "MELEK" yapısını oluşturan "ALİM",
"BASİR", "FETTAH", "HAKİM" ve "MUHYİ" gibi ağırlıklı
anlamların sonucu olarak görev îfa eden bir üst boyut
bilincidir...
Ve görevi, seçilmiş kişileri "SIKARAK" açmak; ve
daha sonra da "Allah'ın evrensel düzeni ve değerleri
hakkında bilgilendirerek" o topluma yol
gösterilmesine vesile olmaktır!..
CİBRÎL NİÇİN “SIKTI”?
Evet, nedir Cebrail isimli meleğin "SIKMASI"nın
mânâsı?..
Dindeki bir çok izahın "mecâzi" yani benzetme yollu
yapılmış olduğunu bundan önceki kitap ve kasetlerimizde
anlatmıştık... Şimdi "SIKMA" olayının gene mecaz yollu
anlatımına bir örnek verelim, ve sonra da buradaki olaya
dönelim...
Hazreti Rasûlullah, kabre konan kişinin hâliyle ilgili
olarak şöyle buyurur:
-"Kabir öylesine “SIKTI” ki, neredeyse kaburgaları
birbirine geçecekti... Feryadı tâ arşa kadar yükseldi
de insan bunu işitmedi !..."
Burada bahsi geçen "SIKMA, anladığımız fiziksel
mânâda bir "SIKMA" olmayıp, toprağın maddi olarak o
kişinin üzerine yıkılıp "sıkması" olmayıp; çok daha farklı
bir olaydır ki, bu olayın, bırakın o günleri bir yana, bugün
dahi izahı son derece güçtür...
Ancak, ne var ki Allah'ın takdiri ve
kolaylaştırmasıyla elimizden geldiğince izaha
çalışacağız... Çünkü bizim varoluş görevimiz de, bu güne
kadar dinde izah edilememiş hususları olabildiğince
anlaşılır hâle getirmektir..
"İNSAN ve SIRLARI" isimli kitabımızda detaylı bir
şekilde izah ettiğimiz üzere, insan beyni, dinde "melek"
diye tanımlanan ve "nur" yapılı olarak târif edilen son
derece yüksek frekanslı ışınsal varlıklar tarafından belli
bir programlamaya tabi tutularak, "ALLAH"ın isimlerinin
çeşitli formüller şeklinde açığa çıkmasını sağlarlar...
Bizler, genetik yoldan bize ulaşan tüm verilerin,
kozmik yoldan oluşturulan kapasitedeki anlamlar
ölçüsünde ortaya çıkışıyla elde ettiğimiz zihinsel
yetenek ile yaşarız..
Beyin hücrelerimizin her biri belirli anlamlar ihtiva eden
belirli frekanslarla programlanarak yeni düşünsel
anlamlara sahip olur; ya da genetik yoldan gelen
verilerin ortaya çıkışına yolverir..
Esasen bizden ortaya çıkan ya da çıkmayıp
zihnimizde kalan her düşünce, gerçekte, "Allah"
isimleriyle işaret edilen kavramların beynimizdeki bir
terkibidir!. Ve bu terkip, az önce de bahsettiğim üzere,
genetik+kozmik etkiler -yani meleki tesirler- sonucunda
oluşur!.
“İnsan” ismiyle tanımlanan varlıklar, tümüyle birer
"isimler terkibi" olduğu gibi, varlığını algılayabildiğimiz
ya da algılayamadığımız tüm varlıklar ve elbette ki
"melek"ler dahi birer "esmâ terkipleri”dirler!...
İşbu sebeple;
Bir "esmâ terkibi" olan ve varlığındaki ağırlıklı
isimlerin anlamları dolayısıyla da seçilmiş kişilerin
beyinlerinde gerekli programlamayı yaparak onları
"okuyamamaktan" kurtarıp "OKUR" hâle getiren
Cebrail Aleyhisselâm, Hazreti Muhammed'i “SIKTI” !...
Yani, Hazreti Muhammed Aleyhisselâm’ın beynine
"Alim", "Basir", "Hakim", "Fettah", "Muhyi" gibi bir
kısım “isimlerin frekansından impulslar” göndererek,
bu yolda açılım oluşturdu!... Esasen, bu “Rabbani
isimlerin frekansı”, herkes gibi, doğuştan O'nun
yapısında da mevcuttu... Ancak, yapısını oluşturan
"terkip içindeki" oranı Nebilik kemâlâtını ortaya
koymak için yeterli değildi!...
Cebrail'in müdahalesi ile, bu isimlerin beyindeki
oranı, son Nebi’nin açıklaması gerekli olan kemâlâta
yeterli kapasiteye dönüştürülüyordu...
Bu etki sonucu beyinde meydana gelen yüksek
faaliyet ise kişi tarafından ancak "SIKMAK" diye
tanımlanabilirdi...
İşte bu "SIKMA"; yani, “beyne gönderilen impuls
sonucu oluşturulan yeni açılımlar” neticesinde Hazreti
Muhammed "OKU"MAYA başladı...
İşte bu duruma işaret eden âyetler:
-OKU!... RABBİNİN iSMİYLE iŞARET EDİLEN
MÂNÂLAR ÖZÜNDE OLARAK HALKOLDUN!... Kİ
PIHTILAŞMIŞ KANDAN iNSAN MEYDANA GELMİŞTİR...
OKU!... RABBİN EKREMDİR... Kİ O YÜZDEN KALEMLE
BİLDİRMİŞTİR... İNSANA BİLMEDİKLERİNİ TÂLİM
ETMİŞTİR...
Burada hemen akla şu soru geliyor... "KALEM"
nedir?..
"OKU"mak yazıp-çizmeyle alâkalı olamadığına göre,
yazan "KALEM" acaba neydi?
Meşhur müfessir Fahreddin Razi, "KALEM" "akıldır"
der... Bu konuda şu işareti Rasûlullah meşhurdur:
-"Haberiniz olsun ki, Allah ilk halk ettiğinde, kalemi
halk etti; de ona;
“yaz” dedi...
”Ya Rab ne yazayım” , diye sordu...
“Kaderi yaz” dedi...
İşte o saatte kalem, olmuş ve ebeden olacak her
şeyi yazdı..."
Burada bahsedilen "Kalem" tasavvufta tahkike
ermişlere göre "İnsan-ı Kâmil"dir... Bu "İnsan-ı Kâmil"in
aklına “Aklı Evvel”, ruhuna "Ruhu Muhammedi”,
derler... "Hakikatı Muhammedi" ismiyle işaret edilen
dahi budur!..
diğer taraftan şu âyeti hatırlayalım:
-"ALLAH YAZDI...."
Yazan "Kalem"dir; fakat "ALLAH" kendine izâfe
etmektedir; çünkü “Kalem” O'nun varlığıyla kaim ve
daimdir... Tıpkı, "SEN ATMADIN, ATAN ALLAH'TI"
âyetinde olduğu gibi...işte tasavvufta “maiyyet sırrı”
denen hususu bu gibi âyetler tanımlamaktadır..
Çağdaş tanımlama ile, evrende varolmuş ve olacak
her şeyi meydana getiren "Kalem"e günümüzde bir
kısım çevrelerce “KOZMİK BİLİNÇ” denilmektedir!..
Yani, "İLİM SIFATININ MAZHARI" olan "SALT
ŞUUR"!...işte bu "TÂLİM ETTİ"...
-ADEM’E iSİMLERİN TÜMÜNÜ TÂLİM ETMİŞTİR !.. (2-
31)
Adem'e isimlerin tümünün tâlim edilmesinden murad,
hiç şüphesiz ki, Adem’in Allah'ın isimlerinin mazharı
olarak ortaya çıkışıdır!..
Ancak ne var ki, bütün bu isimler insanın yapısında bir
terkip hâlindedir... Kimi isimlerin mânâları daha güçlü ve
kimi isimlerin mânâları da daha zayıf olarak..
İşte bu isimlerin mânâlarının kişinin yapısında mevcut
olmasına yukarıdaki âyette "bismirabbik" ifadesiyle
işaret edilmiştir..
NİÇİN KAN PIHTISI?
Peki burada akla gelebilecek şu soru vardır:
-Yukarıdaki âyetler, okumaktan ve okuyabilmek için
özüne bahşedilmiş ilim ve kudretten, özelliklerden
söz etmektedir...iş bu durumda iken, insanın "kan
pıhtısından" yaratılmasının yeri bu konunun içinde
nedir?
Bunu da izah edelim:
Şayet dikkat edersek, birinci bölümde, insanın
“Rabbani isimler terkibi” olarak mânâ boyutundaki
varoluşundan söz edilirken; ikinci bölümde ise, "ALÂK"
kelimesiyle, “genetik verilerle bu kemâlâtın insandan
insana naklinden ve bu yolla her insandaki
mevcudiyetinden” bahsolmaktadır!..
"ALÂK" kelimesi, genelde hep "pıhıtılaşmış kan" diye
çevrilmesine karşın, günümüzde "tüm genetik verileri
kendinde toplamış gelişme düzeyindeki hücre grubu"
olarak değerlendirilmelidir... Zira önemli olan, o
kelimenin işaret ettiği yapının kapsadığı anlamdır!
Eğer yukarıdaki âyetleri bu değerlendirilişle ele alacak
olursak, bu ilk nâzil olan beş ayeti şu şekilde
mânâlandırabiliriz:
-Oku!.. Rabbin ismiyle işaret edilen anlamlar, mânâ
boyutunda yapını teşkil ederek halkoldun... Ve bu
mânâ boyutundaki kemâlât genetik intikal ile sana da
ulaşmıştır!.
Oku!... Rabbin Ekremdir, yani sonsuz mânâ
zenginliğine sahiptir; ki o sebeple kozmik kalemle
beynine o mânâları yazmıştır...insanın bilmediklerini,
yapısında ortaya çıkartmıştır...
Şimdi burada şu akla gelebilir:
-"allemel" kelimesini tefsirler hep “tâlim etme”,
“bildirme”, “öğretme”, diye çevirirken, nasıl oluyor da
siz bunu “yapıyı programlama”, “yapıda ortaya
çıkartma” diye anlıyorsunuz?
Gayet basit ... Hemen şu âyeti hatırlayalım...
-Alleme Adem el esmâe külleha...(231)
Bu Adem’in ilk varoluş safhasını anlatmakta olan bir
âyettir ki, daha bu safhada Adem bilinçlenmemiştir... Bu
isimlerin “TÂLİM EDİLMESİ”nden, yani, “Allah
isimlerinin” mânâlarının onda açığa çıkacak şekilde
yaratılmasından sonradır ki Adem’de şuur meydana
gelmiştir!...
Yani, Adem’i “şuurlu bir varlık” haline getiren
gerçek, ana ve tek faktör, yapısında ortaya çıkan
esmâ’ül hüsnâ diye bildiğimiz Allah isimlerinin
mânâlarıdır ki, bunlar ona henüz yaratılışı safhasında
bağışlanmış; ve bu bağış sonucu, bu “TÂLİM EDİŞ”
sonucu Adem “şuurlu bir varlık” yani “nefsi nâtık”
olarak yeryüzünde yaşamına başlamıştır...
İşte bu sebeple Cibrîl (ya da Cebrail) Hazreti
Muhammed Aleyhisselâm’a sanki şöyle demektedir:
-Sen Rabbinin esmâsıyla (ALLAH isimlerinin
mânâlarıyla) meydana gelmiş bir birim olarak halkolan
İNSAN türündensin...
Bu esma kemâlâtı genetik yoldan sana intikal
etmiştir.
Beyninde bu mânâları anlayacak, YAŞAMI, SİSTEMİ,
ALLAH NİZAMINI, DÜZENİNİ "OKU"yacak güç ve
özellik mevcuttur...
İşte bu sebeple "O K U" !... Senin bilmediklerini
bildirecek bütün isimlerin mânâları sana tâlim
edilmiş, yani beyninde programlanmıştır...
Ve bu programlama KOZMİK KALEM ile, yani
MELEKİ GÜÇ tarafından beynine yazılmıştır.... Bu
yazgı sonucudur ki, artık bilmediklerini bilebilir;
"OKU"yamadıklarını "OKU"yabilirsin !.
Cibrîl isimli "NUR" yapılı varlığın Hazreti Muhammed
Aleyhisselâm’ın beynine yolladığı "NURLAR"; ya da
günümüz anlatımıyla...
Cibrîl isimli "ışınsal" varlığın, Hazreti Rasûlullah'ın
beynine yolladığı ışınsal impuls, onda büyük bir
"SIKIŞMA" duygusu oluşturmuş, ve bu olay sonunda
beyinde açılan ek kapasite ile de "Nebilik kemâlâtı"
kendisinde açığa çıkmıştır...
Dikkat buyrula... açığa çıkmıştır; diyoruz; o anda
oluşmuştur, demiyoruz!...
Çünkü, kişi doğuştan o istidada sahip değilse,
sonradan gelen tesirler “Nebilik” kapasitesini meydana
getiremez... Sonradan yapılan çalışmalar ve elde edilen
özellikler kişide ancak “velâyet” kemâlâtının ortaya
çıkmasına yol açabilir...
Şimdi bu âyeti anlamaya çalışırken üzeride dikkatle
durmamız gereken bir başka önemli husus daha var;
“O K U”mak hangi seviyeden ya da mertebeden
olacaktır?...
Diyeceksiniz ki, bu soru da nereden çıktı!...
Yukarıdaki âyette geçen "BismiRAB" kelimesi, ister
istemez dikkatlerimizi bu noktaya çekiyor da ondan!..
Görüldüğü üzere, âyeti kerimede "BismiLLAH" ya da
"BismirRAHMAN" değil, "BismiRAB" denilmiştir...
Kur'ân-ı Kerım, “HAKİM” olan "ALLAH KELÂMI"
olduğuna göre, metin içindeki her kelime elbette ki bir
hikmete, işaret edilmek istenen mânâya uygun olarak
cümleler içinde yeralmıştır...
Ancak ne var ki, üzülerek ifade etmek zorundayım, bir
çok Kur'ân tercümesi veya meâli yazan kişi tarafından
bu inceliğe dikkat edilmemiş ve orijinal kelimeler, bu
meal veya tercemelerde orijinalindeki anlamı vermeyen,
başka anlamlı kelimelerle, veriliş gayesi örtülerek,
dilimize çevrilmiştir...
Bunun en açık örneklerinden biri de aşağıdaki âyettir:
-Va'bud rabbeke hatta ye'tiyekel YAKIYN! (15-99)
-Kulluk et RABBİNE, YAKIYN gelene kadar !
Şayet, çeşitli meâl ya da tercümelere bakacak
olursanız...
“YAKIYN” kelimesinin hep “ÖLÜM” olarak dilimize
çevrilmiş olduğunu görürsünüz... Halbuki, Cenâb-ı
Hak dileseydi ve burada hasseten "ölüm"ü
kastetseydi, “yakıyn” yerine “mevt” kelimesini
kullanırdı... Ki zaten pek çok yerde “ölüm”
kelimesinin karşılığı olarak Kur'ân-ı Kerim’de “mevt”
kelimesi kullanılmıştır...
“Mevt” kelimesinin dilimizdeki karşılığı
"ölüm"dür!...
Oysa "ÖLÜM", "YAKIYN" türlerinden sadece biridir....
"YAKIYN"in mânâsı hakkında, Abdulkâdir Geylâni
Hazretleri'nin yazmış olduğu "RİSÂLE-İ GAVSİYE" adlı
eserin, yapmış olduğumuz "GAVSİYE AÇIKLAMASI"
isimli çeviri ve açıklamasında geniş bilgi bulabilirsiniz..
Şayet biz gerçekten Kur'ân-ı Kerim’i iyi anlamak ve
O'ndaki derin mânâlara vakıf olmak istiyorsak, kesinlikle
âyetlerin içinde yer alan kelimeleri ve bunların niçin o
âyet içinde tercih edilmiş olduklarını iyi
değerlendirmeliyiz..
Evet. bu uyarıyı yaptıktan sonra, şimdi gelelim
yukarıda bahsettiğimiz “BismiRAB” konusuna...
NİÇİN "BİSMİRAB"?
“OKU” kelimesinin ardından “BismiRABBİK”
denilmesi, “OKU”MAK işleminin "RUBÛBİYET
KEMÂLÂTI" üzerinden yapılması icap ettiğine işaret
etmektedir...
Yani, istenilen "OKU"MAK, "ULÛHİYET" veya
"RAHMÂNİYET" mertebesinden değil, "RUBÛBİYET"
mertebesinden olacaktır...
Şayet, "Bismillah" denilseydi "İKRA" dendikten sonra,
muhatabın "ULÛHİYET" kemâlâtı üzerinden "OKU"ması
icap edecekti... Oysa, "ULÛHİYET" kemâlâtı "ZÂTI" da
kapsamına aldığı için, bu kemâlât üzerinden "OKU"mak
muhaldir, yani olanaksızdır!..
Nitekim bu duruma Hazreti Resûl şu sözlerle işaret
etmiştir:
-ALLAH ZÂTI üzere tefekkür etmeyiniz !.
Yüce ZÂT'ın, tüm vasıflarıyla kendini bilmesi demek
olan “RAHMÂNİYET” mertebesi üzerinden de "OKU"mak
mümkün değildir, zira "Beşer"in buna kapasitesi
yetmez!...
Nitekim bu duruma da Hazreti Muhammed'in gece
teheccüd namazı kılarken secdede söylediği şu
duasındaki sözler işaret ediyor:
-Lâ uhsiy senâen aleyke, ente kemâ esneyte alâ
nefsik!..
-Senin NEFSİNİ bilip değerlendirişin gibi benim seni
değerlendirebilmem, senâ etmem asla mümkün
değildir!..
Burada akla şu soru gelebilir:
-"RAHMAN, Adem’i kendi sûreti üzere halketti"
işareti üzere, insan, "RAHMÂNİ" hakikat üzere
halkolduğuna göre, niçin aynı insan "RAHMÂNİYET"
üzere "OKU"yamaz?
"RAHMAN"ın "Adem’i kendi sıfatları üzere
halketmesi" son derece tabii bir olaydır, çünkü kendi
varlığı dışında başka bir varlık yoktur ki, onun sıfatları
üzere halk etsin... Elbette ki kendi sıfatları üzere halk
edecektir!...
Ancak unutulmamalıdır ki, "insan" bir "beşer"dir"...
Varlığını meydana getiren Allah esmâsı dolayısıyla
“MÜJDELENMİŞ” varlıktır... Ve bu şekilde “rahmet” ile
yaratılmıştır...
Rahmet, gazabın önüne geçmiştir!...
İnsanın karşılaşacağı ve karşılaşmakta olduğu tüm
haller, -velev ki ona ters gelse, bir süre azap verse
dahi-, cehennem yaşamı da dahil olmak üzere,
tamamıyla bir "RAHMET" sonucudur...
Ne var ki, bu "rahmet" ile ve "RAHMÂNİ" hakikat üzere
varolması dahi, "beşer"in "RAHMÂNİYET" üzere
"OKU"masını sağlamaz...
Çünkü, "RAHMÂNİ" hakikat üzere yaratılmış bulunan
“beşer”, "RUBÛBİYET" mertebesinde “BEŞER” olarak;
"BİRİM" şeklinde, bir “ESMÂ TERKİBİ” olarak, “kesret”
yani “ÇOKLUK” boyutu içinde ortaya çıkmıştır..
"RUBÛBİYET" mertebesi, "ALLAH İSİMLERİ"nin
mânâlarının, sonsuz-sayısız terkipler halinde ortaya
çıktığı âlem ya da boyut demektir...
"Ef'al âlemi" denilen, tüm birimlerin -insan, cin ve
melek- ve oluşların meydana geldiği boyut, varlığını
"RUBÛBİYET" mertebesinden elde eder...
"RUBÛBİYET" mertebesi, Rabbânî kuvvelerin geçerli
olduğu ve açığa çıktığı, bu kuvvelerin birbirinden fark ve
temyiz edildiği mertebedir...
“Kesret âlemi” ya da “çokluk” âlemi dediğimiz boyut
burasıdır...
"ARŞ"ın altıdır !...
"ARŞ"ın üstü tamamıyla mücerret (soyut) âlem olan
CEBERÛT BOYUTUDUR!..
"ARŞ"ın boyutsal altı için, bir diğer tanımlama ile
"kâinat" ya da "evren" diyebiliriz... Ama, mutlak
mânâsıyla "evren"; yoksa bugün dünya üzerinde
konuşulagelen "evren" yani "İNSANIN EVRENİ" değil!..
Şimdi bizim göremediğimiz, ve hatta algılayamadığımız
sayısız canlı ve bilinçli birim türleri var... Bunlar genelde
üç isim altında toplanmış...
İnsanlar... Cinler... Melekler...
Esasen, burada bizi yakından ilgilendiren, bunların
birincisi ile üçüncüsü...
Aklınıza gelebilir...
-MELEKLER niçin önemli olsun ki?
Dİkkat buyrula... "AMENTÜ"ye... "Âmentü Billahi ve
MELÂİKETİHİ" diye başlıyor meşhur "Âmentü’müz"...
"Kitap"tan ve "Rasûl"den önce, "meleklere iman"...
Niye böyle?...
Bu konuya geniş bir biçimde "AKIL ve İMAN" isimli
kitabımızda “MELEKLERİNE” bölümünde değinmeğe
çalışacağız... Ancak burada da akışımız içinde bir ölçü
bahsedelim...
Mutlak mânâda kâinatı meydana getiren ve kâinat
içinde yer alan her nesnenin, birimin orijinini teşkil eden
ana yapının adıdır “MELEK”...
Evrende algılayabildiğimiz veya algılayamadığımız her
şey bu “melek” adı verilen yapıyla oluşmuştur.. Yapıları
tamamıyla "NUR" ya da tasavvuf deyimiyle "esmâ
terkibidir”... Ve bunun sonucu olarak da hepsi,
yapılarının ve boyutlarının gerektirdiği ölçüde bilinç ve
güç sahibidirler..
Evrende meydana gelen her şey ve her olay, bu
“bilinç+enerji” terkiplerinin yapısal oluşumları
sonucudur...
İşte bütün bu evreni meydana getiren ve “melek”
ismiyle dinde tanıtılmış olan sayısız varlıklar-canlılar, ve
onlardaki türlü özellikler, "FİİLLER ÂLEMİ" dediğimiz
boyutu oluşturur..
Ve bu âlemde mevcut olan, ortaya çıkan bütün fiiller,
onları meydana getiren ana kaynak olan "RABBIN",
"RUBÛBİYET" kemâlâtının özelliklerinden başka bir şey
değildir...
Öyle ise, Rabbin sayısız özelliklerinin ortaya çıktığı,
sonsuz mânâları ve kemâlâtı sergileyen bu "EVRENSEL
SİSTEMİ" “OKU”mak, ancak kişinin kendisindeki
“Rabbani kapasitenin”, gene “Rabbani güç” tarafından
ortaya çıkartılmasıyla mümkün olur demektir...
Evet, Hazreti Muhammed Aleyhisselâm, kendisinden
istendiği biçimle, ve vahyedilen güçle, "EVRENSEL
SİSTEM KİTABI"nı “OKU”muş; böylece de "RAB"binin
sistemini, düzenini, nizamını tanımaya başlamıştır...
Bu "OKU"yuş kendisini sarsmış, ürkütmüş,
“OKU”duklarının azâmeti karşısında haşyet duymuş; ve
bildiklerini örtmek zorunluluğunu hissetmişti.. Örtmüştü
kendini.. Belli bir hazım döneminden sonra artık bu
örtünün kalkıp gerçeğin insanlara bildirilmesi
gerekiyordu:
-Ey ÖRTÜYE BÜRÜNMÜŞ OLAN, KALK ve UYAR !..
(74-1/2)
Emri gereğince insanları uyarmaya başlamıştır...
Evet...
Sanırım, bütün bu izahlardan sonra, açık-seçik ve
kesin bir şekilde “OKU”manın bizim klâsik mânâda
anladığımız şekilde “okur-yazarlıkla” bir ilgisinin
olmadığı; “OKU”ma olayının ele verilmiş bir yazılı kağıt
ya da kemik parçasıyla alakası bulunmadığı iyiden iyiye
anlaşılmıştır...
Gene de konuyu anlayışında tam olarak oturtamamış
bulunanların çıkabileceğini düşünerek, bu genç
arkadaşlarımıza spordan bir misâl verelim...
Bugün futbolda kullanılan bir deyim vardır...
“OYUNU OKUMAK” !.
Biline ki, burada da “okumak”tan murad asla yazılı
metni okumak değildir...
"MAÇI OKUMAK" demek, maçın gidişini, oyunun stilini,
tarzını, takımların taktiklerini, oyuncuların kapasite ve
özelliklerini ve zaaflarını değerlendirmek demektir...
"MAÇI, OYUNU OKUYAN" teknik direktör, oyun içinde
gerekli tedbirleri alarak, icabeden taktik ve değişiklikleri
yaparak takımının maçı kazanmasını sağlar...
İyi bir teknik direktör, daha maçın başlarında “OYUNU
OKUR”, ve ona göre gerekli değişiklikleri oluşturarak,
oyuncularına gerekli taktikleri verir ve neticede de
kazanır...
Demek ki burada da olay bir "yazılı metni okuma"
olayı değildir...
İşte bu misâlde olduğu gibi, “DİNİ” mânâda "OKU"mak
dahi, herhangi bir harf dizelerini birbirine bağlayarak
bundan bir anlam çıkarmak değil; basiretle, ferâsetle,
nüfuzetle (yapının özüne girerek onu değerlendirmek
suretiyle), "RUBÛBİYET" mertebesinin sayısız
özelliklerinin oluşturduğu bütünlük içinde, SİSTEM
olarak ortaya çıkan evrensel KİTABIN, SİSTEM
KİTABININ sırlarını "OKU"maktır !..,
"SEMÂVİ DİNLER" YANLIŞI
Burada hemen, ancak günümüzde düzeltilmesi mümkün
olabilecek şu yanlış anlamayı da doğrultmaya çalışalım...
Hepimiz biliyoruz ki...
"ALLAH iNDİNDE DİN iSLÂM'DIR"... (3-19)
“KİM İSLÂM’DAN GAYRI DİN EDİNİRSE BU,
KESİNLİKLE GEÇERLİ OLMAZ!.”
Dolayısıyla, Adem'den Hazreti Muhammed
Aleyhisselâm’a kadar bütün Nebiler yeryüzündeki
insanlara hep, "ALLAH" indinde tek "DİN" olan bu
"İSLÂM"ı tebliğ etmişlerdir.... Bu sebeple, "DİNLER"
tabiri yanlıştır!...
Ya "ALLAH"ın belirleyip ortaya koyduğu "DİN" vardır;
ya da beşerin düşüncesinden doğan inanış şekilleri!...
Bu arada, "DİNLER" kabul edip, bunları da "semâvi" ve
"semâvi olmayan" diye ikiye ayırmak..
Üstüne üstlük bir de, sanki “semâvi olan birkaç din
varmış” gibi anlamak bambaşka bir yanlıştır...
Tamamıyla bilgisizlikten ve düşünmemekten ileri gelen
bir kabulleniştir!...
Nihayet üçüncü olarak günümüz insanını yanlış
anlamalara sevkeden “semâvi din” tabiri dahi ifade ettiği
anlam itibariyle çok yanlıştır...
Öyle ise "İSLÂM DİNİ" bir "SEMÂVİ DİN" mi ? “ALLAH
DİNİ” mi?
Sanırım buraya kadar sabırla bizi okumak lûtfunda
bulunduğunuza göre, aynı olgunlukla, bundan sora da
devam edecek; ve neticede de bizim haklılığımızı tasdik
edeceksiniz...
"SEMÂVİ DİN" tâbiri, insanların çeşitli putlara taptığı
zamanlardan kalan, “yeryüzündeki herhangi bir
TANRIDAN değil”, anlamına olarak kullanılan tabirdir
dikkat ederseniz...
"Semâvi"nin mânâsı "GÖKTEN GELEN" demektir!.
"Semâ" yani "GÖK" dediğiniz anda dikkat ediniz, bir
"MEKÂN" belirlemiş olursunuz!..
Oysa...
İslâm Dini’nin anlattığı maddeötesi yapıda "GÖKTE
BİR MEKÂN" asla sözkonusu değildir...
"ALLAH", asla bir "GÖK TANRISI" değildir!...
SEMÂDA BELLİ BİR MEKÂNI YOKTUR !
"ALLAH" katından, indinden nâzil olan "ALLAH
KELÂMI KUR'ÂN", SEMÂDA BELLİ BİR MEKÂNDAN
GELMEMİŞTİR !.
CEBRAİL dahi semâdaki falanca ya da filanca
yıldızda belirli bir mekândan Dünyaya inmemiştir...
"ŞİR'A YILDIZININ RABBİ DE ALLAH'TIR" ...
Açıklama ve uyarısı, bir kısım insanların, Arapça’daki
adıyla "ŞİR'A" ve günümüz ismiyle "SİRİUS" yıldızının,
"TANRI" olmadığını; ve mekân ifade eden kavramlardan
"ALLAH"ın münezzeh olduğunu vurgulama sadedinde
kullanılmıştır...
Netice itibariyle, "ALLAH" ismiyle işaret edilen
sonsuz-sınırsız Azîm varlık ve "O"nun katından "inzâl"
olmuş mahlûk olmayan, "ALLAH KELÂMI KUR'ÂN",
"Semâvi", yani semâdan gelmiş, yani belirli bir
mekândan gelmiş olmayıp; "BOYUTSAL" derinlik
ifade eden "ALLAH’IN EVRENSEL KİTABI" kelimesiyle
tanımlanabilir ancak!..
Yüce kitabımız "KUR'ÂN-I KERİM", ALLAH KELÂMI
olması hasebiyle, ve ALLAH'ın semâda bir mekânı
bulunmaması, mekân kavramından münezzeh olması
nedeniyle, "Semâvi KİTAP" değil, "ALLAH İNDİNDEN
GELMİŞ KİTAP"tır!...
"ALLAH İNDİNDE DİN OLAN İSLÂM" için ise
“kozmik” vasfı kullanıp, "KOZMİK DİN" şeklinde
tanımlamak bilgisizlik ve bilinçsizlik ifadesidir!...
"DİN" ne uzaya aittir, ne “boyutsallığa” aittir ve ne
de evrensel yapı kökenlidir!..
"DİN", "Allah"tandır; "ALLAH"a aittir!... "DİN"in
sahibi, BELİRLEYİCİSİ, ortaya koyucusu, yürütücüsü
ve koruyucusu hep "ALLAH"tır!...
"Kozmik Din" gibi tâbirler, hep, "DİN" olayının ne
olduğunu bilmeyen kişiler tarafından kullanılan yanlış
ve anlamı olmayan yakıştırmalardır!..
Biz, "ALLAH" indinde "DİN" olan "İSLÂM"ı, çağdaş
bilimler eşliğinde daha derinliğine anlama ve anlatma
yolunda hizmet veren kişiyiz!.. Eğer bu çalışmalar,
"yeni bir din empoze ediliyormuş" gibi tanımlanır
veya algılanırsa; bu en basitiyle, "basiretsizlikten ve
cahillikten" başka bir şey olamaz!.
"Kozmik Din" sözünden anlaşılan, evreni oluşturan
bilincin sistemidir; ki bu görüş netice itibariyle,
"İSLÂM" dışı bir düşünce şekli olan "panteizm"e
gider!...
Ayrıca...
"ALLAH"için dahi, “KOZMİK VARLIK”, ya da
“KOZMİK BİLİNÇ” tâbirleri kullanılamaz!...
"Semâvi" kelimesi, nasıl "MEKÂN" ifade ediyorsa, ve
bu yüzden "ALLAH İNDİNDEKİ DİN İSLAM" için
kullanımı yanlış ise...
“Kozmik” kelimesi dahi, “BOYUTSAL” bir kavram
tanımlaması sebebiyle, "ALLAH" için kullanılamaz!..
Öte yandan gerek, Kelâmı İLÂHİ'nin; ve gerekse
CEBRAİL ve sair bir kısım melâikenin "beşer"e "NÂZİL"
oluşu yani "inişi" MEKÂNSAL DEĞİL BOYUTSALDIR!.
Cebrail ve sair "melekler" için, "boyutsallık" ifade
etmesi sebebiyle ve olayın bu yönüyle "KOZMİK
VARLIK" tâbirini kullanabiliriz...
Gerek algılamakta olduğumuz "EVRENİMİZ" için; ve
gerekse de "ALLAH" isimlerinin terkipsel mânâlarını
sergilemekte olan “MUTLAK EVREN” için “KOZMİK
KİTAP”, ya da "EVRENSEL KİTAP" veya "SİSTEM
KİTABI" tâbirini kullanabiliriz... Ve hattâ...
"EVRENSEL KİTAP"ta ortaya çıkan "ALLAH
İSİMLERİNİN MÂNÂLARINI" Basiretle, ferasetle ve
nüfuziyetle okuma anlamına olarak; "İKRA"dan muradın
"SİSTEMİ OKUMAK" olduğunu vurgulayabiliriz!!...
Olay, "EVRENSEL KİTABIN", beşer tarafından
"BOYUTSAL OKUNUŞU"dur !.
Yani, "Evrensel SİSTEMİN" beşer tarafından
farkedilmesi, kavranılması ve değerlendirilmesidir!..
Yıllardır, asırlardır, klasik anlatımla şartlandırılmış
insanların, bir anda bu izah ettiğimiz hususları
kavramalarını beklemiyoruz... Bu herşeyden önce bir
zaman meselesidir...
Zaman içinde bu anlattıklarımız, belki önce inkâr ve
red edilecek, sonra tartışılacak, sonra objektif ve
önyargısız bir biçimde düşünülmeye başlanacak ve bu
aşamadan sonradır ki, açıkladığımız gerçekler tasdik
edilecektir...
Ancak, bu herkes için böyle olacak demek de değildir...
Kitaplarımıza, önyargısız ve objektif olarak yaklaşıp,
ne dediğimizi samimi olarak anlamak isteyenlere ALLAH
elbette ki samimiyetleri karşılığı kısa zamanda bu
gerçekleri görmeyi de nasip edecektir Gelelim biz gene
"OKU"maya...
Buraya kadar,”OKU”mak işleminin kağıt üzerindeki
metin olmadığını iyice anladık herhalde...
İkinci olarak “OKU”mak işleminin nasıl ve neyle
olduğuna da dikkati çektik...
Şimdi sıra geldi üçüncüye...
SİSTEMİN "OKU"NMASINA...
Sistem nasıl “OKU”nur..?
Varlığını meydana getiren “rabbani kudret + bilinçle”,
yani basiretle, ferâsetle, nüfûziyetle, beş duyunun
algıladığı boyut değerlendirilerek...
Ve...
"LEVH-İ MAHFUZ"u “OKU”yan “Meleğin vahyetmesi”
ile !..
Bu konuda merhum Hamdi Yazır tefsirinde bakın ne
yazıyor:
"YERDE HAREKET EDEN HİÇ BİR HAYVAN VE İKİ
KANADIYLA UÇAR HİÇ BİR KUŞ YOKTUR Kİ SİZİN
EMSÂLİNİZ ÜMMETLER OLMASIN...(6-38)
Kudreti FÂTIR’enin hükmü tesiriyle VAHDETTEN
ÇIKAN bu tenevvü ve tehalüf içinde hepsi sizin gibi
bir hayatı hayvani yaşayan tavaifi muhtelife ve sunufı
mü'telifedir.....
Siz de sunuf ve havassı muhtelifenizle onların bir
mislisiniz, hepsi takdiri ilâhi ve tedbiri rabbani
dairesinde nizamatı mahsusa ve kavanini hakime
altına konulmuş ahvali mahfuz, umuru mukannen,
masalihi mer'iy ve cari sizin gibi birer ümmet ve
binaenaleyh size birer dersi ibrettirler.
Hepsi FITRATI ASLİYELERİ ve nizamı vücudlarıyla
kudreti ilahiyenin birer manzumei delaili ve kitabı
hikmetin âyetleridirler....
.
-BİZ KİTAPTA HİÇ BİR TEFRİT VE TAKSİR
YAPMADIK, HİÇ BİR ŞEYİ EKSİK BIRAKMADIK,
HEPSİNİ KİTAPTA YAZDIK..
Bütün hilkat bir kitap ve bütün eşya o kitap
mazmununun kelimat ve medlulünü ifade eden nukuş
ve hututtur...
Âlemde cereyan edecek olan cemi'i mahlûkatın iriufak,
ulvi-süfli HER ŞEYİN ahvali LEVHİ MAHFUZ'da
tamamen ve mufassalen yazılmış, hiç biri ihmal
edilmemiştir.
İlmi Hak, KALBLERE O KİTAPTAN nâzil olur.. ve
KALEM-İ EVVEL'in yazdığı bu yazı, tesbit ettiği bu
nizam sayesindedir ki eşyayı tetkik ve tetebbu ile
marifetler, ilimler, fikirler edinilir, kitaplar telif ve
tasnif olunur, mâzi ve istikbal kanunları sezilir.....
Bunlar gösterir ki, Allah Teâlâ’nın kudreti gaybında,
LEVHİ MAHFUZUNDA bulunmayan ve bulunamayacak
olan hiç bir âyet yoktur " (c:3; s:1921)
-"A L L A H YAZDI... "(58-21)
"Allah yazdı... EZELDE HÜKMÜNÜ VERİP, SİLİNMESİ
BUZULMASI KÂBİL OLMAYAN BİR YAZI İLE “LEVHİ
MAHFUZ”DA TESPİT EYLEDİ!. (c:7; s:4804)
-"ÇÜNKÜ BİZ HER ŞEYİ BİR KADER İLE HALK
ETMİŞİZDİR!..." (54-49)
"Her şeyin vukuundan evvel, ezelde, İLMİ İLÂHİDE
MUKADDER OLAN BİR KADERİ, yani haysiyyeti
ilmiyyesi vardır ki, kazasının cereyanı, fii'len
yaradılışı O KADERE göre vâki olur.
Onu başkası istediği gibi icap ve tayin (determine)
edemez..
Onun için mücrim, kendi keyf ve iradesine göre
cürmün mâhiyyet ve mukadderatını değiştiremez.."
(c:7; s:4654)
-"NE ARZDA NE DE NEFİSLERİNİZDE HİÇ BİR
MUSÎBET İSABET ETMEZ Kİ HER HALDE BİR KİTAPTA
YAZILI OLMASIN... (57-22)
"...Bütün musibetler de Allah'ın İLMİ EZELİSİNDE
veya LEVHİ MAHFUZDA yazılmış bir takdiridir...
Öyle ki;
-"O MUSİBETİ, YARATMAMIZDAN EVVEL
YAZMIŞIZDIR...(57-23)
"O halde mukadder olan musibetten kaçınmakla
kurtulunmaz... Bu hususta böyle itikad etmeli ve o
yolda hareket eylemelidir... " (c:7; s:4754)
-"ŞÂNI YÜCE KUR'ÂN “LEVHİ MAHFUZ”DADIR.. (85-
20/21)
"Allah'ın hıfzıyla tahriften, yanlışlıktan masun bir
“LEVH”te sâbit ve mahfuzdur..
Bu “LEVH”, şeriat lisanında meşhur olan “LEVHİ
MAHFUZ”dur... Bütün her şeyin yazıldığı sahife-i
VÜCUD'dur... O'nun da aslı “ÜMMÜLKİTAB” olan
“İLMULLAH”tır.." (C:8;s:5696)
Türkiye'de mevcut Kur'ân-ı Kerim tefsirlerinin en
mükemmeli olan ve hem zâhir hem bâtın yorumları ihtiva
eden ve DİYANET İŞLERİ tarafından bastırılmış bulunan
Elmalı'lı Hamdi Yazır merhumun "Hak Dini Kur'ân Dili"
isimli tefsirinden, “LEVHİ MAHFUZ”da yazılı olanlar ve
burada yazılı olan “KADERİN DEĞİŞMEZLİĞİ”
hakkındaki alıntılardan sonra, şimdi bu konuda
tamamlayıcı ve açıklayıcı bilgi vermeye çalışalım...
Daha önceki bölümlerde anlatmaya çalıştık ki, "DİN",
"KUR'ÂN" ve "CEBRAİL" gibi kelimelerle anlatılan
kavramlar, GÖKTEN, GÖKTEKİ belli bir MEKÂNDA
BULUNAN TANRININ YANINDAN YERYÜZÜNE
inmemişlerdir!...
Geçmiş yüzyıllarda "BOYUT" ve "BOYUTSAL
VARLIKLAR" kavramları insanlar tarafından bilinmediği
için, olay sanki gökte cereyan ediyormuş gibi
anlatılmıştır...
Buna açık bir misâl vermek gerekirse, Rasûlullah’ın
başından geçen bir olayı ibret ve örnek olarak
nakledebiliriz...
Hazreti Resûl Aleyhisselâm bir gün namaz kılarken
önündeki duvarda cenneti ve cehennemi görüyor...
Cennette gördüğü bazı şeylere âdeta elini uzatarak
almak istiyor, buna mukabil cehenneme dair gördüğü
şeyler ise onun geri kaçma hareketi yapmasına neden
oluyor...
Kitabı genişletmemek için fazla detaya girmiyorum..
Burada konumuzla ilgili olan husus şu:
Görüldüğü ifade edilen, bu tür görüntülerin tümü de
GÖKTE, YA DA YERYÜZÜNDE belirli bir MEKÂNDA
olmayıp, tamamıyla bize GÖRE bir ÜST veya ALT
BOYUTTA oluşmaktadır.
Kesin olarak bilelim ki...
Herkesin gördüğü ve herkesin algılama sınırları
içinde kalan şeyler haricinde olarak “algılanan”, fakat
“görüyorum” diye anlatılan her şey, tamamıyla bir
başka boyuta ait görüntülerdir!.
"ÜST MADDE" isimli "21" numaralı audio kasetimizde
izah ettiğimiz “BOYUTLAR ve BOYUTLARIN BİLİNÇLİ
VARLIKLARI” konularını takdirde varsa "TEK’İN SEYRİ"
isimli kitabımızda detaylı bir şekilde açıklamaya
çalışacağız...
Günümüzde “DİN” olgusunun hakkıyla
değerlendirilememesinin en büyük sebebi, anlatımda
kullanılan kavramların, çağdaş insanlar tarafından
lâyıkıyla anlaşılamamasıdır...
"DİN"'in “mekân”dan değil “boyut”tan geldiğini
farkedersek, hem boş yere gökte bir tanrı aramayacağız
ve böylelikle "ALLAH" kavramını daha kolaylıkla
anlayacağız; hem de MELEK-CİN ve dünya boyutu ötesi
yaşamı daha iyi değerlendirebileceğiz!...
İşte bu sebepledir ki önce "BOYUTLAR" kavramına
biraz daha açıklık getirip”, sonra da “LEVHİ MAHFUZ” ve
“CEBRAİL” konusuna eğinmek ve bundan sonra da
“OKU”NAN metinden sözetme istiyorum...
BOYUTLAR HAKKINDA
Geçmişte kullanılan klasik anlatıma göre, dünyanın
yaşadığımız zemini üzerinden, Ay yörüngesine kadar
olan sahada yedi kat yer vardır...
Ve bu anlayışa göre biz. şu anda yedi kat yerin dibinde
yaşamaktayız...
Bizim üstümüzde altıncı kat yer, üstünde beşinci yer ve
Ay’a kadar birinci yer vardır...
Esasen bu anlatım, bizim atmosfer tabakalarını
tanımlamaktadır...
Atmosfer dışında birinci semada yani gökte Ay vardır,
ikinci katta Merkür, üçüncü katta Venüs, dördüncü katta
Güneş, beşinci katta Mars, altıncı katta Jüpiter ve
yedinci katta da Satürn ve diğerleri mevcuttur..
Bundan sonra "yıldızlar feleği" denen "galaksiler"
vardır...
"KÜRSİ" ismi ile tanımlanan “Samanyolu
Galaksisi”dir...
Mekân kavramı, Güneş sistemi dışında, galaksiye
uzanır...
“Din”deki bunun dışında kalan tüm tanımlamalar
varlıklar ise tamamıyla BOYUTSALDIR!...
Esasen bizim kullanmakta olduğumuz "KOZMİK"
kelimesi dahi günümüzdeki kullanım şekliyle,
“BOYUTSALLIĞI” ifade içindir... Yoksa kastımız, bu
kelimenin orijinalinden gelen "Evrene ait" anlamında
olarak “mekân” ifade eder bir anlam değildir...
"Kozmik ışınlar" dediğimizde de işaret etmek
istediğimiz mânâ, "uzaydan gelen ışınlar" olmayıp,
"uzayın boyutsal katmanlarına ait varlıkların
yaydıkları dalgalar", yani "alt boyut katmanlarına ait
ışınlar" anlamındadır...
Keza "KOZMİK VARLIKLAR" dediğimizde de anlatmak
istediğimiz "varlıklar", bugün "UZAYLILAR" dedikleri ve
öyle sandıkları "CİNLER" değil; bizim boyutumuzun
dışındaki boyutların katmanlarında yaşayan ve Din’de
“melek” diye isimlenmiş bulunan sayısını Allah'ın
bildiği varlıklardır.
"BOYUTSAL" ne demektir? ...
Dilimiz döndüğünce izaha çalışalım:
Biz içinde yaşadığımız madde boyutunu -alemini-; yani,
sonsuzluk skalasında yer alan sayısız katmandan sadece
birini, “beş duyu” diye bilinen “kesitsel algılama
araçlarıyla” farketmekteyiz.
Bizim dünyamız ve güneş sistemimiz dışındaki
sistemlerde yaşayan canlılar yanında, bizim bildiğimiz
türler okyanustan bir damla gibidir!...
Gerçekte, bizim güneş sistemimiz dışındakilerle birlikte
algılama alanımız içinde kalan tüm varlıklar, bizim bir alt
veya bir “ÜST BOYUT”umuzda yaşayanlar arasında tek
kelime ile bir “hiç” durumundadır...
Hazreti Rasûlullah Aleyhisselâm,
-Birinci semâ ve içindekilerin tümü, ikinci semâ
içinde çöldeki bir yüzük oranındadır; ikinci semâ ve
içindekilerin tümü, üçüncü semâ içinde gene çöldeki
bir yüzük gibidir ve yediye kadar bu böyledir...
şeklinde özetleyebileceğimiz hadisiyle, sayısız
katmanlardan oluşan evren içindeki , bizim boyutumuza
işaret etmek istemiştir...
Çünkü kendisi, Cebrail'in “SIKMASI” sonucu, "başka
boyutları ve bu boyutların canlılarını algılayabilir"
duruma gelmişti!..
Gerek bizim, ve gerekse bizden evvel yaşamış bir çok
“hakikat ve mârifet” müşahedesi olan zevâtın müttefik
olduğu, cennetlerin galaksi içindeki yıldızlarda yeraldığı
hususu, bu “boyutsallık” kavramı anlaşılmadan asla
idrak edilemez...
Müşahede edilen cennetler ve canlıları bu yıldızların
görülmekte olan madde yapılarında değil, boyutsal
derinliklerinde mevcuttur...
Cehennemin "GÜNEŞ" olması dahi, algılanan fizik
madde boyutu itibariyle değil; şu anda yaşamakta
olan geçmiş ruhların, cinlerin yaşamakta olduğu
altboyut itibariyledir!...
Hadislerle sabit olan, cehennemlik kabir ehlinin
cehennemi ve zebânilerini görme olayı, dahi GÜNEŞ'in,
ruh boyutundan algılanması sebebiyledir!..
Allah'ın takdiri ve lûtfu ile vakıf olduğumuz ve
müşahede ettiğimiz bu gerçekleri elbette ki bizden
evvel de müşahede eden sayısız zevat mevcuttu...
Ne var ki, onların yaşadıkları devirlerde bu
"BOYUTSALLIK" gerçeği bilinemediği için, tespit
ettikleri, hatta iletişim kurdukları "ayrı boyut
varlıklarını" bu biçimiyle anlatamıyorlar ve
"mekânsallık" kavramı içinde, "sanki uzayın bir
yerindekilerden sözediyorlarmış" gibi dile
getiriyorlardı..
Gelişmek isteyen insan için en alt düşünce seviyesi şu
olmalıdır:
"İDRAK EDEMİYORSAN, hiç değilse İNKÂR ETME !.."
Şu anda biz nasıl aramızda dolaşan CİNLERİ, ya da
şehitlerin, evliyanın ruhlarını göremiyorsak; oysa
onlar bizim şu dünyamızı paylaşıyorlarsa; ve bu
tespiti yapamayışımızın sebebi, onların aramızda,
fakat ayrı bir boyutta oluşu ise!...
Şu anda diğer yıldızlarda mevcut olan cennetleri ve
oraların kendine has canlılarını da, o yıldızların farklı
boyutlarında yaşamaları sebebiyle algılayamamakta;
bilgisizlik ve peşin hükümlülük yüzünden varolan
gerçekleri inkar etmekteyiz. Keza Cehennem olan
GÜNEŞ de böyledir!..
Şayet, evrende "boyutsal katman" olan "ÂLEMLER"
kavramını biraz açıklayabildiysek, şimdi bu “boyutsallık”
içinde bir "katman" olan "LEVHİ MAHFUZ" ile
“MELEK”lerden biraz daha sözedelim...
"ENERJİ" kelimesiyle işaret edilen mânâyı da
kapsayan salt soyut “BİLİNÇ” katmanından, bildiğimiz
madde boyutuna; ve daha “ÜSTMADDE” boyutlarına
kadar, her boyut, kendine has özel bir yapıya; ve o
yapıdan oluşan “bilinç birimlerine” sahiptir...
Her boyutsal katmanı kuşatan, kapsayan ve kendinden
meydana getiren salt soyut bilinç boyutundan.
mikrokozmoza kadar varolan tüm “âlemler-katmanlar”
birer “bilinçli yaşam kesitleri”dir ki; bunların her biri,
kendi kesit varlıkları ile, kendilerini kapsayan bir üst
boyut varlıkları tarafından algılanırlar! ..
"LEVHİ MAHFUZ", “kesret”i yani çokluk kavramlarını
meydana getiren esmâ terkiplerinin “KAZA ve
KADER” boyutudur!... Bilgi ve bilinç boyutudur!...
ALLAH İLMİNDEKİ “HÜKÜM ve TAKDİRİN” fiiller
âlemindeki görüntüsüdür...
Çokluk kavramı içinde olan tüm varlıklar bu boyutun
tafsiliyle meydana gelmiştir...
Burada yazılmış olan hiç bir şey asla ve kesinlikle
değişmez!...
"İLLİYİN"e mensup melekler ile, bunların altındaki tüm
meleklerin varoluş hükümleri ve varoluş hikmetleri; ve
bize kadar olan ve daha alt boyutlardaki tüm canlıların
varoluş kökenleri buraya dayanır...
Burada bizler, bilgi olarak tüm varoluş gerekçemiz
ve programımızla mevcuduz... Tasarım olarak
mevcuduz!...
Ve burada her şey, ezelden ebede kadar mevcut olan
her şey, bilgi olarak mevcuttur!..
"CEBRAİL"e gelince...
Bilelim ki...
"ALLAH", yukarıda bir yerde oturup gökten emirler
yağdıran bir tanrı değildir!.
Yeryüzünde ve gökyüzünde ve tüm boyutsal
katmanlarda meydana gelen her şey bir vesile ile
meydana gelir...
Şayet biz, o vesileyi algılarsak, "şu yüzden, bunun
eliyle" deriz; bilemezsek, kısaca ana ve asıl müsebbibe
işaret eder, "Allah yaptı, Allah verdi" deriz...
Gerçeği itibariyle, "tenzîhiyet" yönünden,
-"ALLAH ÂLEMLERDEN GANİDİR"
âyetinin işaret ettiği mânâ itibariyle, "Allah,
yapmaktan etmekten" münezzehtir!... Bu ifadeler hep
"teşbih" yönlüdür !..
Diğer yandan, hangi isimle anılırsa anılsın, bütün
isimlerin müsemması ise, O'nun esmâ terkibi olarak
meydana geldiği için, bütün varlıklardan meydana gelen
her fiil, bir "HİKMET" görüşüyle gene O'na bağlanır;
çünkü O'ndan başka herhangi bir vücud sahibi yoktur!...
İşte bu sebepledir ki, Cebrail Aleyhisselâm ismiyle
bildiğimiz "meleğin" zâtı, Hakkın varlığı; mânâsı, esmâ
terkibi; yapısı ise “nur” yani “enerji”dir!...
"NUR" yapılı "bilinç birim" olması sebebiyle, iletişim
kurduğu kişiye, eriştirmek istediği anlamı taşıyan ışınsal
impuls göndererek, onda dilediği görüntüyü oluşturur!..
Cebrail'in "görüntüsü" olarak anlatılan, biri hariç
hemen tüm "görüntü"ler, onun "algılanmasını istediği
görüntüler"dir.. Çünkü orijini itibariyle, bize göre,
görüntü kavramından soyut-mücerred varlık
sınıfındandır..
Bunun gibi, kişilerin ve tüm sistem varlıklarının
rızıklarının ulaşmasında görevli olan Mikail isimli melek
ile; "ölüm-dönüşüm" görevlisi olan Azrail isimli melek;
kişilerin amellerinden oluşan meleklerin düzeniyle ilgili
görev yapan İsmail isimli melek dahi tamamiyle "nur"dan
oluşmuş "kudret + bilinç" varlıklar boyutundandır!...
hepsi de görevlerini "LEVHİ MAHFUZU" okuyarak
yerlerine getirirler...
İnsanların arasından seçilmiş elçilerin, nübüvvet ile
görevlendirilmesi, ve insanlara yön verilmesi hususunda
ALLAH tarafından vazifelendirilmiş bulunan Cebrail
Aleyhisselâm dediğimiz melek, Kur'ân-ı Kerim’i "LEVHİ
MAHFUZ"dan bir defada "OKU"muş, daha sonra da
peyderpey Hazreti Muhammed Aleyhisselâm’a tebliğ
etmeye başlamıştır..
Tebliğ neyle ve nasıl başlamıştır... Niçin?
Tebliğin "İKRA" suresinin ilk âyetleriyle başladığını ve
bunun anlayabildiğimiz kadarıyla ne mânâya geldiğini
izah etmiştik.. "SIKMA" işleminin anlamının dahi yine
kavrayabildiğimiz kadarıyla açıklamasını yapmaya
çalışmıştık..
Burada akla şu sual gelebilir...
Niçin böyle bir muameleye gerek vardı?...
Niçin Cibrîl, Hazreti Muhammed Aleyhisselâm’ı
“SIKTI”..?
Hz. MUHAMMED'İ
TANIYAMAYANLAR
Olayın "hakikatına karşı "perdeli" olan bazılarından
yayılmak istenen asılsız ve hatta "edepsiz" bir görüşe
göre:
"Hazreti Muhammed iyi-dürüst bir insandır!!!... Eh
biraz da akıllıdır!!!...işte bu yüzden Cibril, Allah'ın
emriyle peygamberlik görevini ona vermiş ve o da
Cibril'in ona dikte ettiği biçimde yaşayıp,
geçmiştir!!!... O sadece Allah'ın haberlerini bize
ulaştıran bir postacıdır!!!.. Allah'ın postacısıdır!!!.
Gerçekte, Hazreti Muhammed'in hiç de büyütülecek
bir yanı yoktur!!!... Tasavvuf ehli O'nu gereksiz yere
hayalinde büyütüp paye vermektedir(!).. O tamamıyla
bir beşer olarak yaşamış, sadece Cibril'in direktifleri
doğrultusunda insanlığa Allah emirlerini tebliğ etmiş,
bu yönüyle farklı bir insandır!!!
Hazreti Ali'den, Hazreti Ebu Bekir'den, Şah
Nakşıbend'e, Abdulkadir Geylâni'den Abdülkerim
Ceyli'ye, İmam Gazali'den İbrahim Hakkı Erzurumi'ye
kadar bütün mânâ ehli zevat Hazreti Rasûlullah’ı boş
yere gözlerinde büyütmekte, O'nun sözlerine yani
hadislerine değer vermektedirler!!!.
Bize sadece, O'nun tebliğ ettiği Kur'ân yeter!!!...
Hadisleri ciddiye almamıza gerek yoktur!!!... Çünkü ,
çok büyük bir kısmı da uydurmadır!..."
Ve daha böylesine bir takım saçmalıklar!... Mantıksal
bütünlükten uzak laflar!...
"POSTACI" birinden diğerine bir şey taşıyan,
götüren; ancak ne götürdüğünden de haberi olmayan
kişidir... Hazreti Rasûlullah Aleyhisselâm’a "ALLAHIN
POSTACISI" demek, en azıyla, O'nu, “yaptığı görevin
şuurundan yoksun olmakla” tanımlamaktır ki, böyle
bir anlayıştan O yüce Zâtı tenzih ederim...
Bize göre bu yanlış tanımlamanın sebebi, Hazret
Muhammed Aleyhisselâm’ın gerçek büyüklüğünü ve
derinliğini müşahede edememektir. Bu durum
neticede bu kişileri sahih hadisleri bile inkar
noktasına getirmiştir!..
Halbuki Kur'ân-ı Kerim’in oturtulduğu tahtın
ayakları "Hadisler"dir!...
Bize âyetlerin nasıl anlaşılması, yorumlanması ya
da tatbik edilmesi konularını Rasûlullah
Aleyhisselâm’ın hadisleri öğretir...
Nazil olan Kur'ân ışığında İslam'ın nasıl yaşanması
gereğini bize bizzat Hazreti Rasûlullah öğretmiş ve
O'nun açıklamaları doğrultusunda biz bugün bu
noktaya gelmişiz!...
İslâm Dini, Kur'ân-ı Kerim ve Rasûlullah
Aleyhisselâm’ın hadislerinden ibarettir!...
Asırlardır yapılan derin araştırmalar sonucu olarak
en azından "Kütübü sitte" denilen ve hatta buna ilave
edilen bir kaç hadis külliyatındaki hadislerin
kesinlikle doğruluğu tespit edilmiştir... Bu konuda
hadis kitaplarında geniş bilgiler vardır... Arzu edenler
olayı araştırarak haklılığımızı anlayabilirler...
Biz şayet okuduğumuz bir hadisin gayesini veya
hikmetini anlayamıyorsak, onun hangi boyuttan, hangi
müşahede içinde söylenmiş olduğunu bilemiyorsak; hiç
değilse, onu bir gün anlayacağımız seviyeye ulaşıncaya
kadar susup, beklemesini bilelim..
Unutmayalım ki, inancımıza göre, yarın Hazreti
Rasulullah'ın huzurunda O'nunla yüzyüze geleceğiz!
Bize göre...
Hazreti Muhammed Mustafa olağanüstü özelliklerle
bezenmiş muhteşem bir Zât'tır!... Şerefimiz, O'nu
tanıyabildiğimiz, anlayabildiğimiz ölçüdedir!..
Onsekiz yaşından beri, çağdaş bilimler eşliğinde, O'nu
ve getirdiklerini; açıkladığı gerçekleri ve sistemi
anlamaya; ve dilimiz döndüğünce de anlatmaya
çalışıyorum...
Bütün bunlara rağmen, O yüce Allah Rasûlü’nü anlama
ve anlatma konusunda bugüne kadar yapabildiklerim bir
hiçtir !...
Evet, Hazreti Muhammed, "Cebrail'in dikte ettiği
fikirleri bilgileri insanlara dikte eden basit bir
"hoparlör" ya da " postacı" olarak tanımlanmaktan
beridir, dedik!!...
Ve geldik, Risâlet kemâlâtından anladıklarımızı,
müşahedelerimizi nakletmeye...
Hazreti Rasûl Aleyhisselâm, Cebrail'in "SIKMA"sına
mâruz kaldığı zaman, daha önce de izah ettiğimiz
yönüyle, "ALLAH"ın bazı "isimlerinin mânâları"
istikametinde son derece önemli "FETİH"lere kavuştu.!..
Bu "isimlerin mânâlarının" kendisinde daha büyük
kapasiteyle ortaya çıkması, O'nun basiretinin,
ferâsetinin, nüfûziyetinin (yani yöneldiği varlığın
bâtınına nüfuz ederek onun yapısını, özelliklerini,
varoluş gaye ve hikmetini sezme hassası) çok büyük
ölçüde gelişmesine vesile oldu...
Bu bir anda, şıp diye ortaya çıkan, veya çıkacak olan
bir olay değildi...
"SIKMA" neticesi beyinde hazımlı bir şekilde meydana
gelecek kapasite, oldukça uzun bir zaman istiyordu...
İşte bu yüzdendir ki, ilk vahiyden sonra, üç seneye
yakın bir zaman yeni vahiy gelmedi ve Cebrail ile bir
görüşmesi olmadı...
hatta bu yüzden zaman zaman "terkedildiği"
düşüncesine kapılarak büyük endişe duydu...
Ne var ki bu süreç gerekliydi. İlk farklı ve güçlü açılımı
yani bir üst boyut katmanına ait varlıkları ve bilgileri
değerlendirecek kapasitenin oturması zaman istiyordu..
“A’yân-ı sâbitesi” ve “varoluş istidadı” itibariyle
zaten “ALLAH" isimlerinin tümüne sahip olan varlığı, bu
etkiye de maruz kalınca; artık o isimlerin mânâları daha
güçlü bir şekilde ortaya çıktı; ve böylece de mutlak
gerçeği, evrensel SİSTEMİ "OKU"maya başlamış oldu!
Hz. MUHAMMED,
ALLAH “RESÛLÜ”DÜR,
CİBRÎL ELÇİSİ DEĞİL !
Bu arada, dikkatimizden kaçmaması gereken, bir
önemli husus da şudur;
Normaliyle, her işte kural, işe ehlini tâyin etmektir!..
Şayet o işe ehlini tâyin etmezseniz, hem o işe, hem de
tâyin etmiş olduğunuz kişiye zulmetmiş olursunuz!..
Şimdi bir düşünün...
Sürekli Cebrail ve diğer meleklerle iletişim içinde
olan; Cinleri görüp, onlarla iletişim içinde olan;
içinde yaşadığı ve yaşayacağı sistemi "OKU"yan;
daha aramızda yaşarken cennet ve cehennemi bizatihi
görüp, orada yaşanmakta olanları ya da yaşanacakları
anlatan; kabirde yaşanılanları müşahede edip,
yanındakilere kabir alemindeki kişilerin içinde
bulundukları halleri haber veren; gösterdiği yoldan
gidenleri türlü olağanüstü özelliklere kavuşturan; ve
daha sayamadığımız pek çok olağanüstü özellikleri
olan bir ZÂT, nasıl olur da basit, sıradan bir “dikte
makinesi bir beşer” ya da “hoparlör” ya da "postacı"
olarak nitelendirilebilir... Ne getirdiğinden gâfil midir
Allah Rasûlü ?..
Bırakın bu devri bir yana..
Bugüne kadar gelmiş geçmiş sayısız evliyadan
zâtları düşünün...
Kimi keşif yollu, kimi fetih yollu müşahede sahibi
zevat!...
Bunlardan hangi bir tanesi ortaya çıkıp da,
RASÛLULLAH’n hadislerini "uydurmadır" diyerek saf
dışı etmeye kalkmış?...
Üstelik, bunların önemli bir kısmı, mÂnen
Rasûlullah Aleyhisselâm ile olabildiğince sık biraraya
gelen ve gerçekleri O'nun ağzından kendi kulaklarıyla
duyan zevat!...
Şayet bu hadisler, iddia edildiği gibi "uydurma
olsaydı"; keşif ve fetih sahibi olup bugün dahi bu
yoldan Hazreti Rasûlullah ile görüşme imkânına sahip
bulunan zevat tarafından, Müslümanlar uyarılmaz
mıydı?...
Allah ilmi, iradesi ve kudretinin aramızda ve
aramızdan zâhir olmasıyla korunan İslâm Dini,
asırlardır Hazreti Rasûl’ün hadisleri istikametinde
yüzmilyonlarla ifade edilen kitlelere yol göstermiş; ve
herkes varediliş gayesi nispetinde bu pastadan pay
almıştır...
Bütün bu çalışmalar sırasında, unutulmamalıdır ki,
"ALLAH ELÇİSİ"nin yani “RASÛLULLAH MUHAMMED
MUSTAFA’”nın rolü, basiretsizlerin, mâneviyattan,
"hâl"den nasibi olmamışların göremeyeceği ölçüde çok
büyüktür!...
“ELÇİ”nin seviyesi gönderenle mütenasiptir!... Hiç bir
zaman, bir devlet başkanı, bir musluk tamircisini "elçisi"
olarak bir yere yollamaz!..
KESİN OLARAK BİLİELİM Kİ;
Hazreti Muhammed Mustafa, “ALLAH RASÛLÜ” yani
“ALLAH ELÇİSİ”dir!...
Yoksa, günümüzde bazılarının iddia ettiği ve
tefsirlerine yazdığı gibi "CEBRAİL'İN ELÇİSİ"; yahut da
bir "gök tanrısının elçisi" değildir!..
Dikkat edelim...
“UZAY DİNİ” diye tanımlanan ve “UZAYLILARIN
TEBLİĞ ETTİĞİ” iddia edilen "CİN KÖKENLİ" “ALTIN
ÇAĞ BİLGİ KİTABINDA” şöyle denilmektedir:
"İslâmi bütünlük ışık dost MUHAMMET'i “RESUL”
ZANNETMEKTEDİR.. Halbuki O, ALLAH'ın habibi
“RASÛL”ün ELÇİSİDİR.. RESUL, büyük ASHOT yani
SULH'dur"(Fasikül:42; s:408)
Bu “UZAYLILAR”a göre, “Muhammet'in elçisi olduğu
büyük ASHOT'un Rabbi olan ALLAH da, bedenlenmiş
olarak BETA NOVA gezegeninde yaşamakta ve orada
bizi yanına beklemektedir”!!!...(Fas:46;s:447)
Hazreti Muhammed Aleyhisselâmı, Cebrail'in
“RASÛLÜ-ELÇİSİ” olarak tanımlayan zâtı muhteremler
kimlerle aynı parelele düştüklerinin; ve kimlerin
etkileri altına girmiş olduklarının farkına varacaklar
mı acaba?
"ALLAH KULU ve ELÇİSİ" olma şerefine sahip bir
ZÂT için ise, biz ne söylesek azdır!... O'nun yüceliğini
anlatmak bizim gibiler için asla mümkün değildir!..
Bu yüzden, Hazreti Rasûlullah'dan daha fazla
bahsetmeyi zaid addederek, dönelim O'nun işlevine...
Çalışmalarına...
Ve, bütün bunların bilincinde olarak, "OKU"muş olduğu
“SİSTEMİ” farketmeye..
BESMELE HAKKINDA
"FÂTİHA" sûresinin mânâsı eğer derinliğine doğru
anlaşılırsa, bize Kur'ân-ı Kerim kilidini açacak anahtarı
verir...
-Kur'ân-ın sırrı Fâtiha'da; Fâtiha'nın sırrı
Besmele'de; Besmele'nin sırrı da başındaki "B"dedir
!.
Şeklindeki, bu konuyla ilgilenen hemen herkesin bildiği
uyarı, olayın özüne ermek isteyenler için son derece
önemlidir.
Bu durumda "FÂTİHA"nın mânâsına girebilmek için,
önce "Bismillahir rahmanir rahim"i anlamak;
"Besmele"nin mânâsına erebilmek için de önce "B"
harfinin sırrını çözmek zorunludur...
Öyle ise önce "BESMELE"nin "B"sinden başlayalım
işe...
Bunun için de önce Hamdi Yazır'ın tefsirinde "B"
harfinin mânâsı ile alâkalı şu satırları okuyalım:
"-İleri gelen büyük müfessirler diyorlar ki:
“B”nin buradaki (besmelenin başındaki) mânâi ilsakı,
ya MÜLABEST ve MUSAHABET, veya istianedir...
Yani şuurumuzda hasıl olacak olan nispet “Allah,
Rahmanı Rahim” ismine bir mülabest ve maiyyet
hissi; veyahut “ALLAH” isminin ve “RAHMAN'ı
RAHİM” sıfatlarının müsemma ve medlullerine
nazaran Rahmeti ilâhiyeden istimdad ve istiane
hissidir; ki evvelkinde, nazmı besmele, hâl;
diğerinde, mefulü bih gayri sarih olur...
...Bu tevile göre, Besmele'nin meali;
“ALLAHİ RAHMANI RAHİM NAMINA”
demek oluyor, ki bu da "B"da mülabese mânâsına
dönüktür..
Fakat, bunun hasılı, bir niyabet itirafıdır.
Bir işe başlarken, "filan nâmına" demek;
"Ben, bunu, ona izâfeten, ona hilâfeten, onu
temsilen, onun bir aleti olarak yapıyorum... Bu iş
hakikatte, benim veya başkasının değil, ancak
O'nundur"... demek olur..
Bu da, VAHDETİ VÜCUD mülahazasına dönük bir
"FENAFİLLAH" hâlidir ki; ancak risâlet, vilâyet,
hâkimiyet, tasarruf gibi makamatı mahsûsada cari
olur.." (c:1;s:43)
Bu açıklama merhumun "Diyanet" tarafından bastırılan
orijinalinden alınmıştır... Ne yazık ki, günümüzde
"sadeleştirilme" adı altında bir özel basımevi tarafından
çıkartılan yeni basımda bu çok önemli bölümler
bulunmamaktadır.
Oysa, yukarıya aldığımız "B"nin mânâsıyla ilgili yorum,
bütün tasavvufla ilgilenen insanların ve evliyanın hedefi
ve gayesi olan “HAKİKAT” sırrının anahtarıdır!... Bu
anahtarın, konunun tâliplerine bağışlanışıdır!...
"B" harfinin işaret ettiği mânâyı anlamamış kişiler,
"ALLAH"ı kendisinin dışında, ötesinde ve hatta
"gökyüzünde bir TANRI" olarak düşünüp, daha sonra da
işlerine akıl erdiremedikleri için hesap sormaya
kalkarlar!.
"B" sırrına erdirilmişler ise, "sonsuz-sınırsız ALLAH"
kavramı içinde, hem kendilerini hem de tüm evrenin bir
"hiç" olduğunu farkedip, "an"sız bir biçimde "varolan
yegâne vücud ALLAH imiş" gerçeğinin zevkini
sürerler!...
Bütün azap ve ızdırapları oluşturan, yanlışa şartlanmış
"benlik" olduğu gibi; huzur ve zevkin vesilesi de "
ALLAH" kavramı içinde "hiç" olduğunu müşahede hâlidir!
...
Demek ki "Allah'a vuslat"ın yolu "B" sırrından
geçiyormuş!..
Öyle ise, biz yine dönelim "FÂTİHA''ya....
Biz gene dönelim "BESMELE"ye
Biz gene dönelim "B"nin sırrına
Fâtiha'yı okumaya daima "besmele" ile başlarız...
Niçin bu böyle..?
Çünkü Hazreti Rasûlullah Aleyhisselâm buyuruyor ki:
-Bismillahir rahmanir rahim, her kitabın
anahtarıdır!.
Nasıl, anahtarsız kilit açılıp içeri girilemezse;
“besmele”nin manasını da kavramadan, "Kitab"ın
mânâları anlaşılamaz!.. Şayet "Besmele"nin işaret ettiği
bilinç düzeyi ile bu konuya yaklaşırsak, ancak o takdirde
işin "sırrına" yönelmiş; ve o hedefe kilitlenmiş oluruz!..
Nitekim geçmişte yaşamış son derece yüksek dereceli
evliyaullah'ın işaretine kulak verirsek anlayacağız ki;
Fâtiha'nın “besmele” ile başlamasının sebebi, kişinin
konuya hangi mertebeden yaklaşması gerektiği hakkında
uyarılmasıdır! ...
Yani, de ki, deniliyor...
-Rahman ve Rahim olan ALLAH "namına-adına"...
Yani, "ALLAH" isminin işaret ettiği varlığın vücudu ile
kaim olan varlığım, O'nun Rahmeti olarak bu işi
meydana getirmektedir!..
Fiilimin hakiki ve mutlak meydana getiricisi ancak
ve sadece ALLAH'tır!... "ALLAH" anlamıyla benden bu
fiil meydana gelmektedir...
Fiilimin ardında, O'nun Zâtı; O'nun ilmi; O'nun
iradesi; O'nun kudreti ve O'nun hikmeti mevcuttur!...
Öyle ise bu düşünce seviyesi ile yaşa; ve bunun
dışındaki gerçeğe uymayan görüşlerle olayın
hakikatından perdelenme!..
Hemen, bizim mislimiz bir “beşer” olan Hazreti
Muhammed Mustafa Efendimiz’e yapılmış bulunan şu
uyarıyı hatırlayalım:
-ATTIĞINDA, SEN ATMADIN; ATAN ALLAH'TI !... (8-
17)
Ve hemen bunun ardından şu âyetin manasını da
gözönüne getirelim:
-SİZİ VE YAPTIKLARINIZI ALLAH YARATTI !.. ((37-
96)
İşte bu sebepledir ki, bir işe başlamadan önce
“besmele” çeken insan sanki şöyle demektedir:
-Rahman ve Rahim olan ALLAH'ın özellikleri ve
kudreti ile, hikmetinin eseri olarak, O'nun nâmına bu
işe başlıyorum!.. Farkında ve idrâkındayım ki Gerçek
fail O'dur!..
O istemiş olduğu için benden bu fiil çıkmaktadır!..
Hemen şu âyeti de hatırlayalım:
-SİZDEKİ iSTEK, ALLAH'IN iSTEMESİDİR !. ((76-30)
Evet, "besmele"yi, "oku"yarak; yani;
-Ben bir “hiç”im; Allah'ın Hay isminin mazharı
olarak hayatım O'na aittir; "İlim" sıfatının mazharı
olarak şuur ve ilim bende zâhir olmaktadır; "MÜRİD"
olduğu için iradesiyle bende istek ortaya çıkmakta;
ve nihayet kudretiyle, başladığım iş oluşmaktadır!...
Bunu, başka bir şekilde, şöyle de ifade edebiliriz
sanırım :
-ALLAH'ın RAHMAN ve RAHİM olmasının sonucu,
yeryüzünde halife olarak varolan benden çıkan şey
O'nun nâmınadır!... Ben olarak, benliğimle değil,
O'nun esmâsıyla mücehhez, O olarak yapıyorum bu
işi!...
Bu arada bir soru daha sorulabilir... Niçin namazda
"Fâtiha" sesli okunurken, "besmele" sessiz ve içinden
okunmaktadır..?
Şayet "besmele"nin mânâsını iyi kavramışsak,
farkederiz ki, "besmele" "oku"nur ve "yaşanır",
"hissedilir" bir olaydır!... Dışarıya ilan edilecek,
açıklanacak bir "hal" değildir!.. Arif olan anlar elbet ne
demek istediğimizi... Zira bu iş, ancak bu kadar
açıklanabilir!...işte bu sebepledir ki "besmele" daima
içten söylenir; "yaşanır"!...
Şimdi sıra geldi "FÂTİHA"da işaret edilen bazı
mânâları farketmeye ve idrak etmeye!..
FÂTİHA: "HAMD"I ALLAH YAPAR!
ilk âyeti okuyoruz:
-El Hamdu lillahi rabbil âlemiyn.
-MUTLAK değerlendirme "ALLAH"a aittir !.
-Nereden çıktı bu yorum?... Bİz bugüne kadar hiç
böylesini duymamıştık!... Bu âyetin mânâsı şimdiye
kadar hep:
-Bütün övgüler Âlemlerin Rabbı olan Allah'a aittir!..
Dolayısıyla biz başka şeye değil sadece Allah'a hamd
edelim...şeklinde duyduk ve okuduk!... Bu anlamı da
nereden çıkardın...?
Dediğinizi duyar gibi oluyorum!...
Anlatmaya çalışalım... Olabildiğince anlaşılır hale
dönüştürmeye çalışarak, elden geldiğince konunun
içyüzünü farkettirmeye gayret edelim ...
Bilelim ki...
"ALLAH VÂHİD-ül AHAD"dır... Kendisinin gayrı
olarak, kendisini anlayacak, idrâk edecek,
değerlendirecek ve de övebilecek, varlık, vücud ve
özellikler sahibi ikinci bir bilinç mevcut değildir!...
"ALLAH"ı ancak, Allah bilir... "ALLAH"ı ancak
ALLAH değerlendirir.... "ALLAH"ı ancak ALLAH över
yani metheder!... "ALLAH" a ancak ve sadece ALLAH
SENÂ eder!...
Ne diyor, bugün için “Hamîdiyet” mertebesinin; kıyamet
ve sonrası için de “Mahmudîyet” mertebesinin mazharı
ve "bu yüzden şefaati" olan Efendimiz Muhammed
Mustafa Aleyhisselâm:
-Senin NEFSİNE olan SENÂNI ben yapamam!...
Alt mertebede olanın üsttekini methetmesi mümkün
değildir!... Benim tutup Hazreti Rasûlullah’ı övmem
asla mümkün değildir... Hazreti Rasûlullah’ı ancak
Allah övebilir!...
Bir kişinin, bir diğerini övebilmesi için önce onu ihâtâ
etmesi; o konuda, o sahada onu kapsaması; bundan
sonra, onu değerlendirmesi; ve bütün bunlardan sonra da
onu övmesi ya da yermesi sözkonusu olabilir!...
Diyelim ki bu fakiri övecek veya yerecek birinin, önce
bizim “ilmi kişiliğimizi” ihata edecek bir kapasitesi
olması gerekir...
Falanca ya da filanca okulu bitirmesi, ya da şu veya bu
etikete sahip olması değil; buradan izhar olan ilim
kapasitesini ihâtâ edebilecek düzeyde “bilinç
kapasitesinin” olması gerekir...
Ki bundan sonra geniş kapsamlı şekilde tüm düşünce
sistemimizi ele alıp, ondaki doğruları ya da yanlışları
belirliyerek, onu tenkit edebilsin; övsün ya da yersin!...
Böyle bir kapasite olmadan, anlayışının ötesinde olan
bir cümle ya da fikir yüzünden bir kişiyi övmek ya da
yermek, “dedikodu”dan ileri gitmez... Ve söylenenler lâf
birikintisi olarak ancak kendi düzeyinde yer bulur!..
İşte bu sebepledir ki, ne, benim üstümdekini
değerlendirebilmem ve buna dayanan biçimde onu
övmem mümkün olur; ne de herhangi bir yaratılmışın
"ALLAH"ı övebilmesi ve O'na hamd etmesi mümkün
olur!...
Bu yüzdendir ki;
-HAMD ancak ve sadece ALLAH'a aittir!... HAMD
işlevini yerine getirmek ancak ve sadece ALLAH'a
mahsustur!...
Lütfen biraz basiretle düşünelim...
Dünya üzerinde tek bir insanın yerini düşünün!...
Sonra, bir milyon dünya hacmi büyüklüğündeki Güneş
yanında aynı insanın yerini düşünün!...
Sonra, yüz milyarlarla güneşin yer aldığı galaksi içinde
bir insanın yerini düşünün!...
Sonra, milyarlarla galaksinin içinde yer aldığı
algılayabildiğimiz kadarıyla evrenimizde bir insanın
yerini düşünün!...
Ve tüm bu bildiklerimizle birlikte, daha
algılayamadığımız; hatta hiç haberimizin dahi olmadığı
sayısız katmandaki boyutsal evrenleri yaratan
"ALLAH"ı düşünün!...
Hafsalanız alıyor mu?!.
Sonsuz-sınırsız VÂHİD-ül AHAD ALLAH'ın, sayısızsonsuz
özellikleriyle meydana gelmiş olan evrenimizin
henüz ne kadarını ihâtâ edip değerlendirebiliyoruz ki, bir
de "ALLAH"ı değerlendirip O'nu övmeye kalkalım, hamd
edelim!...
Burada ister istemez aklımıza Mevlâna Celâleddin'in
anlatmış olduğu bir hikâye geldi...
Rivâyet edilir ki...
"Musa Aleyhisselâm bir gün bir yerden bir yere
giderken, ilerde bir ağaç altından gelen konuşma sesi
duymuş... Merakla o yöne yürümüş...
Bakmış ki bir garip çoban ağacın altında oturmuş,
kendi kendine konuşuyor...
Merak etmiş, acaba ne konuşuyor, diye; ve sessizce
yaklaşıp dinlemeye başlamış...
Şöyle diyormuş garip çoban:
-Ey benim güzel Allah'ım!... Ne olurdu şimdi
yanımda olsaydın!... Seni sevseydim!... Seni
sarsaydım!... Şu koyuncuktan taze taze süt sağıp,
sana içirseydim!... Şu gölgecikte kucağıma yatırsam,
seni dinlendirseydim!.. Bitlerini ayıklasaydım!..
Burada sabrı taşmış koca Musa Nebi’nin... Mâlûm,
“celâli” meşreptir kendileri...
Hemen ortaya çıkmış, yanlışı hazmedememe hâliyle
çıkışmış garip çobana:
-Behey gafil!... Sen nasıl olur da âlemlerin Rabbı
olan her şeyden yüce, münezzeh, azametli Allah'ı,
alıp süt içirip, hele hele kucağına yatırıp, üstelik bir
de bitlerini ayıklarsın!!!... Bilmez misin, Allah için
böyle şeyler söylenmez!...
Garip çoban, korkmuş; bilgisizliğinin getirdiği
yanlışların altında ezilmiş, büzülmüş; eli ayağına
dolaşmış; ne yapacağını, ne diyeceğini şaşırmış;
kekelemiş:
-Affedersin... Hatamı bağışla... Bilemedim... Ama
çok seviyordum da!... Ben bir garip çobanım; sadece
var Allah'ım!... O'nunla oturur, O'nunla kalkar;
O'nunla yer, O'nunla yatarım!... Tek dostum,
sevdiğim, dertleştiğim O'dur!... Duymuştum ki, hep
“ben”imleymiş; ben de O'nu, göremediğim
yanıbaşımdaki Dost, bildim de ondan böyle
konuştum...
Zinhar bir daha demem bu dediklerimi!..
Demek o buralara sığmayacak kadar çok
büyükmüş!.. Ya ben, şimdi ne yapayım?..
Musa Aleyhisselâm ona, dua etmesini, namaz kılmasını
öğretmiş... Ve yoluna devam etmiş..
Çobanın içinde bulunduğu hâli düşünerek dalgın bir
halde yürürken farkında olmadan bir gölünde üzerinde;
birden arkasından bir ses işitmiş "Musa! Musa!" diye..
Dönüp bakmış arkasına ki, kim sesleniyor diye, ne
görsün!... Garip çoban gölün üstünde yürüyor suya
batmadan, kendisine doğru!...
İşte o esnada vahyolmuş Musa' ya...
-Ey Musa, tüm varlığıyla bana yönelmiş, benden
başka düşüncesi olmayan dostumu benden
uzaklaştırdın!.. Aramıza büyük duvarlar ördün!..
Hemen o ördüğün uzaklık duvarını yık, ve bizi
birleştir!... Bana böyle kullarım da gerek!.
Farketmiş Musa Aleyhisselâm yaptığı işin sonucunu!...
Hemen dönmüş dediklerinden!... Anlamış, Allah'ın
kimine tüm azâmeti ve haşmetiyle kendini tanıtırken,
kimine de samimiyet ve sâfiyetine göre tecelli
ettiğini...
Ve dönüp, demiş bir garip çobana:
-Sen bırak benim dediklerimi de, gene bildiğin,
içinden geldiği gibi O'na yönel, o'nunla konuş!... O
seninle!. Hattâ senden bile yakın sana!.. Sen bir garip
çobansın, nereden bileceksin O'nun haşmet, azâmet
ve saltanatını!... Gene bildiğin gibi sev, övmeye,
hamdetmeye devam et!."
Evet, ya bir garip çoban gibi, sâfiyet ve samimiyetle
O'nu övüp, O'na hamdedeceğiz...
Ya da, gerçekçi olup; "HAMD ALLAH'a mahsustur;
biz bu konuda âciziz!" deyip, "yok"luğumuzu,
"hiç"liğimizi farkedip haddimizi aşmayacağız!... Zira
Allah, bilgiçlik taslayıp haddini aşanları sevmez!...
Kısacası, "HAMD ALLAH'A AİT iŞTİR"!...
Ve bu konuda da ortaktan münezzehtir!...
Nitekim bu hususta, Kur'ân-ı Kerim’i ele aldığımız ilk
anda, uyarılmaktayız "FÂTİHA" Sûresinin ilk âyetleriyle :
-Aklınızı başınıza alın ve O'nu basit bir gök tanrısı
gibi düşünüp, övmeye, methetmeye, ona yaranmak
için bin türlü hallere girmeye kalkmayın!... Siz bu
konuda O'nu değerlendirmekten âcizsiniz... ALLAH'ı
ancak ALLAH değerlendirip, ALLAH'a ancak ALLAH
HAMD eder!..... Size de yakışan, HAMD'ı ancak
Allah'ın yapabileceğini idrak ederek, bu konuda
yetersizliğinizi farketmiş bir halde haddinizi
bilmektir!...
Ayrıca... Hazreti Rasûlullah yanındaki derecesi
malûmumuz olan Hazreti Ebu Bekir Sıddık bu konuda
şöyle uyarmıştır bizleri:
-ALLAH'ın kavranılamayacağını farketmek,
"ALLAH"ı idrâkın ta kendisidir!..
İSLÂM DİNİ'nin "ALLAH" konusunda vurgulamak
istediği kesin gerçek şudur;
-Varolan yegâne vücud sahibi varlık sonsuz-sınırsız
TEK'tir!... O'ndan gayrı bir varlık mevcut değildir!... "
Algıladığımız, ve tüm varlıklar tarafından algılanan,
her "şey" ise, o'nun Esmâsının "varsaydırdığı"
terkipler halindeki mânâlardan ibarettir!..
İş böyle olunca, elbette ki "El hamdu lillahi Rabbil
âlemiyn" yani "HAMD ALLAH'A MAHSUSTUR" demekten
başka bir şey kalmıyor bizlere ki; ehli bilir bu da oldukça
yüksek bir mertebedir!.. "ALLAH"ı kendi "yok"luğundan,
O'nunla müşahede, mertebesidir bu!.
Bakın bu konuda değerli müfessir Hamdi Yazır (Allah
rahmet eylesin), büyük emek verdiği tefsirinde ne diyor:
"Hani her kesin malûmu ve aksayi emeli olarak
matlûbu olan HAMD hakikati yok mu...İşte hamidiyet,
mahmûdiyet bütün cinsile ve hatta bütün meratibi ve
bütün envaü efradiyle o hamd, Allah'a mahsustur;
Allah'ın hakkıdır; Allah'ın milkidir... Çünkü, Allah'tır,
çünkü... Çünkü ilâh...
Fakat lisanımızda bu tafsili icmal eden bir harfi târif
olmadığı için biz sadece hamd, diye alel ıtlak cins
ifade ederiz, bilen bilir, bilmeyen başkasının
bildiğinden haberdar olmaz." (C.1; s:62)
Evet, Hamd, Allah'a mahsustur; Allah'ın hakkıdır,
ancak o hamd edebilir; Allah'ın tasarrufu altındadır,
ancak o değerlendirebilir; Çünkü Allah'tır, gayrı
mevcut değildir... Bütün bunları bilen, bilir; bilmeyen
ne bilir!.
Evet, şayet "El hamdu lillah"ın mânâsını
anlayabildiysek, şimdi gelelim "Rabbil Âlemiyn"
deyişinin mânâsına...
"RAB" kelimesi esas itibariyle "terbiye" demek
olmasına karşın, burada "terbiyeyi oluşturan"
anlamında olarak kullanılmış; ve "terbiyenin
oluşması"na da "RUBÛBİYET" denilmiştir.
"Terbiye" bir şeyi kademe kademe, peyderpey
kemâline eriştirmektir..
"RAB", her an, her "şey"i varediş gayesine uygun bir
biçimde, hazırlayan, geliştiren, olgunlaştıran, varoluş
gayesinin gereğini ortaya koyduran ve bunun için gerekli
herşeyi sağlayan; kısacası, nesneyi mevcut hâliyle
ortaya çıkartma özelliğine sahip olan, demektir...
"RAB"bın bu özellikleri ise " ALLAH’ın isimleri” diye
bilinen "esmâ-ül hüsnâ"da özetlenmiştir... Yani, bir diğer
deyişle, "ALLAH"ın "esmâ-ül hüsnâ" diye tanımlanan
özellikleri, onun "RUBÛBİYET"ini oluşturur!.
Algıladığımız ve algılayamadığımız her "şey",
"RAB"bın "esmâ-ül hüsnâ"da tanımlanan özellikleriyle
yaratılmış ve varlıklarını devam ettirir bir halde
bulunmaktadırlar, ki bu da onun "RAB" tarafından
"terbiye" edilmesinden başka bir şey değildir..
Her "şey"in bu "terbiye" altında yaşamını sürdürmekte
olduğu gerçeği, şu âyetle daha da açık bir şekilde
vurgulanmaktadır:
-"HAREKET HALİNDE OLAN HİÇ BİR ŞEY HARİÇ
OLMAMAK ÜZERE, TÜMÜNÜ ALNINDA ÇEKİP
YÖNETEN O'DUR !.." (11-56)
Öyle ise bizim algılamakta olduğumuz ya da
algılayamadığımız her "şey", her an, O'nun ilmi ve
iradesi altında, O'nun kudretiyle yaşamını sürdürüp,
fiillerini ortaya koymaktadır!..
"ÂLEMLER"e gelince...
Her birimin; dikkat buyrula; her insanın, meleğin,
cinnin ya da hayvanın değil, birimin diyoruz!
Her birimin algılamakta olduğu kendi boyutu, onun
"âlemi"dir!... Ve bu itibarla, en gerçekçi anlamıyla, her
bilinçli "birim"in kendisi, başlıbaşına bir "âlem"dir!..
Zira, gerçekte, algılanan her şey, algılayanın
zihninde oluşan, imajdan başka bir şey değildir!..
Bizim gördüğümüz her şey, beynimizde oluşan imajıngörüntünün
ta kendisidir... Görüyorum dediğimiz zaman,
gerçeği itibariyle biz şunu demek istiyoruz:
-Dışarıdan beynime yansıyan tesirler, daha önceden
beynimde yerleşik verilerle birleşerek zihnimde şöyle
bir görüntü meydana getiriyorlar!.. Zihnime GÖRE,
algıladıklarım böyle bir görüntü ve düşünce meydana
getiriyor bende...
Ama acaba mutlak gerçek ne?...
Gelin gene rahmetli Hamdi Yazır'ın "Rabbil Âlemiyn"
deki bir tesbitine bir göz atalım...
"Basiret ile tahlil ve teemmül edildiği zaman görülür
ki; bütün âlem, bizim, zihni ve harice yansıyan
şuunatı şuuriyemizin yekûnu bulunan hâdisattır..
Rabbül âlemin de bunların maverasında olup,
aralarındaki nisbeti hakkiyetle daima vahdaniyeti,
rubûbiyeti tecelli eden vâcibülvücud Hak Teâlâ’dır..
Ehli şuhûd (gerçeği algılayanlar) için, âlemde bir
şey yoktur ki görülsün de arkasında, ondan evvel,
veya ondan sonra, onunla beraber ALLAH Teâlâ
görülmesin!..
-Hatırına ne gelir ise, Allah onun arkasındadır;
tâbiri aharle, ONUN ARKASINDA ALLAH VARDIR!...
Binaenaleyh, âlem, MÂSİVAYI Allah, ve ALLAH
mâverayı âlemdir; ve biz bu âlem vesilesiyle,
mâverasındaki Allah Teâlâ’yı hakkıyet dediğimiz bir
şuur nispeti ile tasdik ederiz..." (c:1; s:71)
{yukarıya aldığımız bölüm ile bundan evvel
naklettiğimiz bölümler de, gereksiz bulunmuş ve önemli
addedilmemiştir ki; Merhumun günümüz diline uyarlanan
tefsirine alınmamıştır.. Verdiğimiz cilt ve sayfa
numaraları, eserin orijinaline aittir}
Evet, gerçekte, bizim algıladığımız her şey, şuurumuza
yani bilincimize yansıyan "ALLAH"ın isimlerinin çeşitli
terkipler halindeki mânâlarından başka bir şey değildir..
"RUBÛBİYET" ve "RAB" konusunu geniş bir şekilde 9.
baskısı çıkmış olan "İNSAN ve SIRLARI" isimli
kitabımızda anlatmaya çalıştık...
Bu hususu detaylı incelemek isteyenler, o kitabımıza
başvurabilirler...
Esasen bu kitabımızda incelenen pek çok konunun
temelini, o kitabımızdaki bilgiler oluşturmaktadır...
Dolayısıyla, bu iki kitabın birbiri ardınca tetkik edilmesi,
sanırım bir çok konunun daha kolay anlaşılmasına vesile
olacaktır...
Bütün bu izahlardan sonra, şimdi toplu olarak "El
hamdulillahi rabbil âlemiyn" âyetinin işaret ettiği
mânâyı anlatmaya çalışırsak, açıklayabileceğimiz
kadarıyla, karşımıza şu mânâ çıkar:
"-Her birimi dilediği gibi meydana getirip, varediş
gayesine uygun bir biçimde kemâline ulaştıran
ALLAH'ı anlayıp, idrak edip, değerlendirmek,
birimlere ait bir şey olmayıp; HAMD ancak her "şey"in
"RAB"bı olan ALLAH'a mahsustur!..."
CEHENNEM, RAHMETTİR!
"Er RAHMÂN-ir RAHİM"in mânâlarından daha
başkalarına gelince...
Bu konuya daha önce, “besmele”nin izahında
değinmiştik... Burada da değişik yönüyle işaret edelim...
"Er RAHMAN" O'dur ki...
Mutlak "RAHMET" sahibi olarak, tüm mânâları,
varlığından, varlığıyla meydana getirmektedir..
"RAHMET"; "zâti" ve "sıfatî" olarak ikiye ayrıldığı gibi;
"Rahmeti amme" ve "Rahmeti hassa" olarak dahi
müşahede edilir...
"Rahmet-i Zâti" bütün varlıkların zatının ancak ve
sadece ALLAH'ın Zâtı ile kaim ve var olmasıdır; ki
bundan dolayı, varolan her şeyin "Allah'ın rahmetine"
ermişliğinden, sözedilir.
"Rahmet-i Sıfatî" ise, varlıklarda zuhur eden tüm
mânâların orijinalinin (terkipsellik söz konusu
olmaksızın) "ALLAH" isimlerine dayanmasıdır.
“Rahmet-i amme”, yaygın rahmettir ki, bu “rahmet”
sonucu, ölümötesi yaşamda, tüm insanların azapları, bir
gün gelir sona erer... Ebediyyen cehennem ortamında
kalacak olsalar bile!.. "Rahmân"ın rahmeti
cehennemdekilere bile erer!..
Bir kısım insanların "ebeden Cehennemde
kalacaklarına" dair Kur'ân-ı Kerim'de hüküm
bulunmasına rağmen, ebeden azâb çekeceklerine dair bir
açıklama mevcut bulunmamaktadır! İşte bu da "rahmeti
amme" yani yaygın rahmet iktizâsıdır...
Burada "rahmet"i anlatırken, çok karşılaştığımız bir
sorunun da cevabını hemen vermeye çalışalım;
-Mâdem Allah rahmet sahibi, öyle ise niçin insanları
cehenneme atıyor?....
Benzeri sorular hemen pek çok kişinin kafasını
karıştırmakta...
NİÇİN CEHENNEM ?...
Din olgusunda en anlaşılamamış konulardan bir tanesi
bu "Cehennem" olayıdır!..
Cehennem niçin yaratılmış?...
Cehennemde yaşayanlar var mı?...
"Zebâniler" kimdir, nedir?
İnsanlar niçin cehenneme giderler?...
Niçin cehennemde yanarlar?...
Yanmanın türleri var mıdır?...
Cehennemin ateşi nasıl bir şeydir?...
Ateş içinde yaşam nasıl devam eder?...
Ve daha bu gibi pek çok soru akla gelirken; cevap
olarak konuya hiç bir açıklık getirmeyen; hatta âdeta
kişileri isyana sürükleten basit izahlar ve mantıksız
yaklaşımlar, düşünmeye çalışan pek çok insanın
problemi olmaktadır...
Biz, Cenâb-ı Hakk’ın bu konuyu bize açtığı ölçüde, ve
insanların hafsalalarının reddetmeyeceği sınırlar
içinde kalarak, dilimiz döndüğünce anlatmaya çalışalım...
"Cehennem" kelimesinin bir genel anlamı vardır, bir de
özel anlamı vardır!...
Genel anlamıyla "Cehennem", insanların azâb
duydukları ortam ve çevre şartlarıdır!.
Bu itibarla, dünya cehenneminden, kabir
cehenneminden, mahşer cehenneminden söz edilebilir...
Bulunduğunuz hapishane, hastahane ve daha başka
ortamlar sizin için “cehennem” olabilir... Bunlar hep
göresel cehennemlerdir...
Keza, kabir âlemine geçen kişinin, durumuna göre
kabir cehenneminden bahsedilmesi dahi, gene bu
göresel cehennem şekliyledir...
Buna karşın, mutlak cehennem, bizim müşahedemize
göre Güneş'tir... Ancak bu göze görünen şekli ve
yapısıyla değil şu anda da mevcut olan ışınsal ikizi
itibariyledir. "Ölerek" dünyanın ışınsal ikizine geçenler
bu durumu seyrederler.
Bir süre sonra Güneş, bugünkünün 400 katı büyüklüğe,
hacme ulaşacak ve bu süreç içinde de çevresindeki
Merkür, Venüs, Dünya ve Ay'ı yutup, eritip, buhar
edecek; sınırları Mars yörüngesine ulaşan, dünyanın 400
milyon katı büyüklüğünde, bir kızıl dev hâlini alacaktır...
İşte o zaman dünyanın çekim alanın bağlı tüm insan
"ruhları", yani "halogramik bedenli insanlar", dünyanın
çekim alanının gücünü yitirmesi sebebiyle dünyada
kaçmak isteyeceklerdir.
ALLAH'a tapınma amacıyla değil; kişinin ruhsal
enerjisinin güçlendirilmesi gayesiyle önerilmiş
ibadetleri, zikirleri yapmış olanlar, elde ettikleri "nurenerji"
nispetinde Dünya üzerinden, Güneşin radyasyon
alev dilimleri içinden geçerek kaçabileceklerdir ki, bu
durum “sırat” diye anlatılmıştır; sembolik bir "köprü-yol"
tanımlaması ile!.
Cehennemin alevleri "semûm" diye ifade edilmiştir
Kur'ân’da; ki, bunun günümüzdeki anlamı "zehirleyen
ve tahrip eden radyasyon" demektir!...
Taşları, yani maddeyi yakıp yok eden; buna karşın
insanların "ışınsal bedenlerini" ise sadece "yakan",
"yıpratan", "deforme eden" güneş radyasyonu,
cehennemin dev alev dilimlerini oluşturmaktadır; ki, bu
alev dilimleri hâlen, günümüzde 800 bin kilometreye
kadar yükselmektedir... Varın siz, o günkü 400 milyon
kere daha büyük hâlin şartlarını eğer hafsalanız alıyorsa
düşünün!.
Cehennemde, iki türlü yanış söz konusudur.!..
Birincisi, fiziki yani bedensel; ikincisi, mânevi yani
düşünseldir!..
Birincisi, Cehennemin yüksek ısısındaki
radyasyonun fotonlarının ışınsal yapıyı tahribinden
doğmaktadır...
İkinci tür yanış ise, kişinin kafasına yerleşmiş, yanlış
bilgi ve şartlanmaların oluşturduğu kabullerin, orada
karşıt gerçekleriyle karşılaşmalarından meydana
gelecektir!...
Bunun en başta gelen sebebi ise, kişideki "benlik"
duygusu, "sahiplik" düşüncesi", "hırs", "tamah",
"kendini beden kabullenme ve bunun sonucu olarak
sadece bedensel zevkler istikametinde hayvansı
yaşam türü" gibi sebepler...
Mânevi yanma türüne bir örnek...
Her hangi bir nesnenin sahibi olduğunuzu
düşünüyorsunuz ve o nesneyi yitirdiğiniz anda
başlıyorsunuz yanmaya!. Oysa, "Allah verdi, Allah aldı"
deyip işi bitirebilseniz, "yanma" olayı bir anda sona
erecek, ya da hiç olmayacak!...
Esasen cehennemdeki "yanma"ların kökeninde büyük
ölçüde, toplumsal şartlandırmalar, bu
şartlandırmaların oluşturduğu değer yargıları ve
nihayet bunların tümünün meydana getirdiği duygular
yatar!...
Hangi şey ya da konu için "ille de böyle olmalı"
diyorsanız, sizi mutlaka bir "yanma" bekliyordur...
Kaçınılmazdır!..
Çünkü, er ya da geç, bir gün o şey sizin istediğinizin
dışındaki bir hâle dönüşecek; neticede siz de bundan
dolayı "yanacaksınız" demektir!..
Kişilerin büyük çoğunluğu, dünyada yaşarken
"yanmaya" başlar!... Bir kısmının yanması da ölümle,
yani biyolojik bedeni terkedişiyledir!... Çünkü, sahibi
olduğunu sandığı herşeyin elinden çıktığını, yitirildiğini
bizzat yaşamaktadır!..
"YANMA" niçin "RAHMET"tir?...
"Cennetlikler" niçin cennete girmeden önce
cehennemde "yanar"lar?...
Çünkü, "yanmadıkları" takdirde, üzerlerine yerleşmiş,
şartlandırmalara dayanıp gerçekçi olmayan değer
yargılarıyla, asla cennete giremezler de ondan!...
"Rahmet" onların "yanmalarını" sağlamaktadır!...
"Yanarak" arınmaktadırlar!.. "Yanma", gerçeğe uygun
olmayan düşünce ve duygulardan, şartlanmalara
dayanan kabullenişlerden "arınmayı" sağlamaktadır!..
Kişiler yanlış kabulleniş, duygu ve düşüncelerinin
sonucu olarak; karşılaştıkları anlayışlarına, kabullerine
ters düşen olaylar yüzünden azâb duyarlar...
Şayet kişi, gerçeğe yönelmesini engelleyen "ama etraf
ne der!" kavramını terk edebilirse; idrâkı ve inancı
istikametinde; gerçek hedef doğrultusunda yürüyebilirse,
pek çok "yanma"lardan kurtulmuş olur...
İnsanın, özünü, hakikatını, gerçek yapısını ve
boyutlarını idrak ettirip yaşatan “tasavvuf” ile
"hâl"lenmesi ise, daha dünyada iken, tüm "yanma"lardan
kurtulmasına vesile olur!...
İnsan, şayet cehennem olmasaydı, "yanma" olmasaydı,
“arınma süreci” demek olan "yanma" ile
karşılaşmasaydı; böyle bir "rahmet" kendisine
ulaşmasaydı, mevcut hâliyle asla cennet yaşamına
ulaşamazdı!..
Dolayısıyla "yanma", tamamen, azâblardan arınma
işlevini oluşturan bir "rahmet" mekanizmasıdır... Tıpkı,
operatörün merhamet edip kangrenli bacağı kesmesi
gibi!..
"Zebâni"lere gelince...
Bilelim ki, her ortamın kendine has canlı türleri
vardır1...
Her gezegenin ve yıldızın, kendine has canlı bilinçli
birimleri varolduğu gibi; evrenin farklı boyutlarının
oluşturduğu değişik katmanların dahi, farklı canlı türleri
vardır; ve bütün bunlar hep bilinçli varlıklardır!.işte
bunların hepsi birden Din terminolojisinde sadece
"melek" kelimesiyle tanımlanmıştır...
Beyinlerimiz genel yapısı itibariyle, sadece beşduyu
dediğimiz "kesitsel algılama araçlarıyla" gelen verileri
değerlendirmek için programlanmış olduğundan,
algıladığımız kesitin dışında kalan boyutlardan ve bu
boyut katmanına ait canlılarından habersiz
yaşamaktayız!...
Oysa, gerçekte, bırakın başka gezegen ve yıldızlarda
yaşayanları; "cin" ismiyle işaret edilen ve her an
beyinlerimizi etkilemeye çalışan aramızda yaşamakta
olan canlı türlerinin dahi farkında değiliz!... Nerede
kaldı, başka gezegenler ya da yıldızdakiler!..
Her neyse!...
İşte, Güneşin içinde yaşamını sürdürmekte olan
canlılara, bilinçli varlıklara da Kur'ân-ı Kerim'de
"zebâni" denilmiştir!...
Bunlar bir tür "melek"lerdir!... "NUR" yapılı olmaları; ve
o ortam içinde meydana gelmeleri sebebiyle, diğer
ortamlardan oraya girecek varlıklara GÖRE çok zor olan
şartlara rağmen; içinde bulundukları şartlardan hiç
etkilenmeden; tıpkı bizim yaşayamadığımız su ortamında
balıkların yaşaması gibi; Güneş'in çok yüksek radyasyon
ortamında doğal hayatlarını sürdürmektedirler...
Çok iri bedenleri ve dışarıdan o ortama gireceklere
göre de, çok seri hareket kabiliyetleri mevcuttur!...
Balığın suyu yutup, suyu çıkarması gibi, onlarda “ateş”
yerler ve “ateş” çıkartırlar!.. Oraya gidecek olan gerek
insten gerek cinden tüm canlılarla top gibi oynarlar,
“aklınız olsaydı, buraya düşmezdiniz, sizi uyaranlar
gelmedi mi?” derler...
Biz, doğal ortamımızda, nasıl gücümüzün yettiğine
hükmediyor, kuşu kafese koyuyor, hayvanları kendi
anlayışımıza göre terbiye(!) ediyor; ayıların burnuna
kanca takıp, “mârifet öğretiyoruz”, diye kızgın saç
üzerinde zıplatıp, yürütüyorsak... "Zebâniler" de kendi
doğal ortamlarına dışarıdan gelen varlıkları öylece
“terbiye”(!) ederler!...
Ama o insanlar, ya da diğer canlılar bundan azap ve
ıstırap duyarlarmış, elbette ki bu onların sorunu
değildir!..
"Zebâni" denmesinin sebebi, "zebûn edici"
olmalarıdır...
Yani, öylesine güç sahibi, hükmedici ve dilediklerini
yaptırıcı varlıklardır ki, onların güçleri karşısında, herkes
aşağılanır, ezilir, azap ve ıstırap duyar!... Tıpkı, burada
"cin"lerin hükmüne girip, sersefil sokaklara düşen bir
kısım insanlar gibi... Ya da sirklerdeki "terbiyeci"lerin
eline düşmüş hayvanlar, ya da laboratuvarlarda
kullanılan ve en az bizim kadar yaşama hakkı olan
kobaylar gibi!..
Öyle ise, yapılacak en iyi iş, o ortama hiç
girmemektir!...
Sanırım, cehennemin, "arındırıcı" fonksiyonu ile bir
"rahmet" olduğunu; insanların azâb duymaları için oraya
atılmadıklarını; yanlış düşünce ve duyguları sonucu
ortaya koydukları fiillerin, otomatik olarak o ortama
gidilmeyi oluşturduğunu, ve azâbın da bütün bunların
neticesi olarak duyulacağını yeterince açıklamış olduk...
Son bir ilâve daha yapalım bu hususa...
Cennete gidecek kişiler, ancak "Allah'ın ahlâkıyla
ahlâklanmış" kişiler olacağına göre, düşünmek
zorunludur, nedir "ALLAH"ın "ahlâkı"..?
Neyse, konuyu daha fazla genişletmeden, tekrar,
kaldığımız noktadan devam edelim...
“Rahmeti amme”nin ne olduğunu; ve neler getirmekte
olduğunu öğrendikten sonra, geldik "Rahmeti
hassa"ya...
"Rahmeti Hassa", "özel rahmetidir" ki, bunu "kendine
seçtiği" kullarına ihsan eder!..
-"ALLAHU yectebiy ileyhi men yeşâu” !...
-ALLAH DİLEDİĞİNİ KENDİNE SEÇER !.. (42-13)Ve;
-YAPTIĞINDAN SUAL SORULMAZ !... (21-23)
Bu rahmetiyle kendine seçtiği kulunu, önce “şirki hafî”
denilen “gizli şirk”ten, yani “benlik”ten ve O'nu,
"öteNde bir tanrı sanma" düşüncesinden arındırır;
sonra, kendi “ahlâkıyla ahlâklandırır”; ve bütün
bunlardan sonra da “keşif” veya “fetih” ile
mükâfaatlandırarak cennet yaşamına başlatır! Ötesini ise
ancak yaşayanlar bilir!. Zira, "Allah" “isim ve
sıfatlarıyla tahakkuk etmenin” ne olduğunu anlatmanın
yeri bu kitap değildir!..
"RAHÎM" isminin işaret ettiği mânâlardan bir diğerine
gelince...
"Rahmân"ın rahmeti "arındırıcı"dır, demiştik... Elbette
ki, arınma işleminin getirdiği bir azap veya sıkıntı da söz
konusudur...
Meselâ operatörün, tüm bedeni kangren olmaktan
kurtarmak için, bir bacağı kesmesi kişiye olan
merhametinin getirdiği bir rahmettir... Ve biz, bu işlemin
getirdiği bütün acıya ve ıstıraba rağmen, o doktora
teşekkür ederiz!...
İşte bu, başlangıcında bize acı veren, fakat neticesi iyi
olan "rahmet"tir!. Rahmân'dandır...
"RAHÎM"in rahmeti ise böyle olmayıp, herhangi bir
“arındırma” ya da “ıstıfa” gayesi gütmeyen, sırf zevk
veren, güzellikleri tattıran, kişiye hoş gelen hâlleri
yaşatan "rahmet"tir..
Esasında, kitaplarda "müminlere cennette sunulacak
rahmet" diye anlatılan bu "RAHÎM'in rahmeti"
anlatılagelenden hayli farklı bir olaydır...
Bir kere şunu kesinlikle bilelim ve hiç unutmayalım
ki, "ALLAH"ın bütün isimlerinin mânâları, her an
geçerli ve yürürlüktedir!..
İşbu sebeple, "RAHİM isminin mânâsı şimdi geçerli
değildir de, cennete girildikten sonra geçerli
olacaktır" şeklindeki anlayış, tamamıyla asılsızdır...
"ALLAH"ın "RAHÎM" isminin mânâsı, her an, her yerde
yaşanmaktadır!.. Bizim bunu farketmemiz ya da
farketmememiz hiç bir şeyi değiştirmez..
Ancak ne var ki, bunun daha fazla açıklanması
mahzurludur... Ancak ehli bilir!..
Cennet ehli, bu ismin manasını yaşarken; ve belki de
bir çoğu bunun orada nasıl ve nereden oluştuğunu fark
etmemişken ; Dünya üzerinde bu ismin mânâsını
yaşamış ve yaşamakta olan bir çok zevat
bulunmaktadır...
"Evliyaullah"ın “keşif ve fetih” sahibi olanları yanı
sıra, “mukarrebler”, “muhakkikler”, “müferridun” ve
"Mârifeti Billah" sahipleri, halen farkında olarak, "B"
harfinin sırrıyla "RAHÎM" isminin mânâsını yaşamakta ve
tecellilerini seyretmektedirler...
Ayrıca, "Lâ havle velâ kuvvete illa “B”illah"
ifadesinin mânâsı dahi "RAHÎM"dendir!.
Öyle ise, "RAHÎM" isminin mânâsını, sanki "ölümötesi
yaşamda, cennet ortamında ortaya çıkacakmış" gibi
düşünmek tamamıyla gaflettir!.. Üstelik, evrendeki
sayısız "melek"ler dahi her an bu ismin mânâsıyla kaim
bir yaşam içindeyken!..
Geldik şimdi bundan sonraki âyete...
“DİN GÜNÜ” NE ZAMANDIR?
-"MÂLİK”i veya "MELÎK”i YEVMİD DİN"...
-“DİN GÜNÜ”nün "MÂLİK”i veya "MELÎK”i...
Bu âyette geçen kelime bazıları tarafından "MÂLİK" ve
bazıları tarafından da "MELÎK" olarak anlaşılmakta ve
öylece değerlendirilmektedir...
Yani bu âyeti bazıları;
-MÂLİK’İDİR DİN GÜNÜNÜN...
Bazıları da;
-MELÎK’İDİR DİN GÜNÜNÜN...
diye okumakta ve anlamaktadırlar...
Şayet, "MÂLİK”i diye anlarsak... "sahip olduğu
üzerinde, özgürce ve tasarrufundan dolayı kimseye
hesap vermeksizin, dilediğini yapan" anlamıyla
karşılaşırız...
Şayet, "MELÎK"i şeklinde okur ve kabul edersek... Bu
defa da; "yönetim, kurallandırma, fiilleri
değerlendirme, yetki güç sahibi" olan bir Zât olarak
anlarız...
Esasen, "ALLAH" ismiyle kendisine işaret eden, Zâtını
her iki vasıfla da vasıflandırmıştır...
Ancak, görüldüğü üzere, ilgili ayette "Din günü" tâbiri
geçmekte; ve biz gramer kurallarınca bu ifadeyi de
onunla bağlantılı olarak anlamak mecburiyetinde
olduğumuz için; hangi şekilde olayı çözüme
yaklaşacağız, ona bakmak gerekmektedir..
"DİN", anlamlarından biri yönüyle, "yapılan işlerin
karşılığına ermek" olarak anlaşılabilir... Ayrıca, "Kesin
itaat ve boyuneğme" mânâsını da içerir... Ama, "DİN",
“kıyâmet” demek değildir!...
Bu gerçeğe rağmen, yaşam, sanki bize göre, her "an
içinde" yapılan tüm işlerin karşılığı, -oluşmuyormuşverilmiyormuş
gibi anlaşılması yüzünden; hayâllerde, son
bir gün düşünülmüş; ve "o son günde herkes
yaptıklarının karşılığını alacaktır", diye sanılmıştır!.
Mâûn Sûresinin ilk âyetini hatırlayalım:
“DİN’i İNKÂR EDENİ GÖRDÜN MÜ?.. (107/1)
Yani, Allah’ın SİSTEMİNİ VE DÜZENİNİ inkâr edeni
gördün mü?…
Mahşerde, bir günü ellibin sene olan zaman boyutuna
geçileceğine göre; insanlar, binlerle sene uzunluğundaki
"gün"lerden oluşan binlerle sene sürecek "mahşer" ve
"sırat" sürecini yaşayacaklarına göre; olayı sanki tek bir
"gün"müşçesine değerlendirip, "ALLAH"ı yalnızca o
günün “Mâlik”i veya “Melîk”i olarak kabullenmek, bizim
müşahedemize göre gerçekçi olmuyor!...
Tespitimize göre...
ALLAH indindeki anlardan bir "AN" vardır ki; o an, "tek
gün"dür...
O’na göre yalnızca “an”larından bir an olan o bildiğimiz
"gün"=”an” içinde, bize göre ezelden-ebede, her dem
O'na boyun eğilmekte ve O'nun hükmü geçmektedir!.
Yani, "Mâlik"iyeti ve "Melîk"iyeti sonsuzdur!.
Şimdi burada şu sual akla gelebilir...
-Bu dünyada bir çok kişi, büyük kötülükler yapmasına
rağmen karşılığını almıyorlar!... Bu da "yapılanların
karşılığını verme gününün" yaşadığımız şu gün
olmayıp, gelecekte, âhıretteki bir “gün” olduğunu
göstermez mi?
Bu soruyu soranlar, “tanrı” kavramından arınıp
"ALLAH"ı tanıma konusunda yeterli bilgiye sahip
olmadıkları için, önemli bir hususu gözden
kaçırmaktadırlar...
Her insan, her an, bir önceki anda yaptığının
karşılığına ermektedir!.. Çünkü:
-"ALLAH SERİ'ül HİSÂB"tır !.."
Ancak ne var ki, biz, o kişinin, fiilinin ertesinde erdiği
şartları değerlendirmekte yetersiz kalıyor; ve sanıyoruz
ki, o yaptığının karşılığını görmemiştir!. Bu yüzden de
düşünüyoruz ki, yaptığının şimdi almadığı karşılığını,
gelecekte alacaktır!.
Oysa…
"ALLAH"ın "MEKR"i vardır!...
Kişilerin pek çoğu, yaptığı yanlışlarının karşılığına
"mekr" yolundan erer!...
Servet, çoluk-çocuk, mevki-koltuk, ünvan-etiket, şanşöhret
gibi şeylerin imtihan aracı olduğu, ve uyanık
olmayanların bu fitnelere kapılmak yüzünden
geleceklerini yitirecekleri Kur'ân-ı Kerim’in pek çok
yerinde açık-seçik vurgulanmıştır..
Pek çok zengin, eline geçen serveti Allah yolunda
değerlendirmek yerine, binaya, toprağa, mala yatırır; o
paranın "mekr" yollu kendisine verilmesi yüzünden
"fiysebilillah" yani "Allah için, Allah yolunda"
değerlendiremediğini farkedemez!.
Dışarıdan görenler, ona verilen paranın bir lûtuf
olduğunu, mükâfat olduğunu sanırlar; oysa o para,
yapılan yanlış bir işin sonucu olarak "mekr" yollu o
kişiye ulaşmıştır!..
Neticede o kişi, parasıyla, dünyalık zevkleriyle
günlerini tüketip "ALLAH"a vuslatı elden kaçırdığı gibi;
gelecekte asla elde edemiyeceği pek çok şeyleri dahi
yitirir de bunun farkında bile olmaz!...
Hazreti Rasûlullah , dev ticaret kervanına sahip iken,
varlığını Allah yolunda değerlendirdiği için, ölümötesi
yaşama geçerken, geride miras bırakmadı.!..
Hazreti Ebu Bekr, bütün varlığını kişisel zevki için
değil, Allah yolunda değerlendirdiği için, ölümü
yoksullukla karşıladı!...
Ama "mekr" yollu verilen servet, asla "Allah yolunda"
değerlenmez!...
İşte bu sebepledir ki, insanların pek çoğu, servet
sahiplerinin büyük dünya zevkleri içinde yaşadıklarını
görürler de, "yaptıklarının karşılığını almıyorlar";
sanırlar!.
Bilmezler ki, Allah onların yaptıklarının karşılığını
şimdiden, "mekr" yollu vermektedir; ve onlar da
ellerindeki dünyalıkları sebebiyle Allah'dan ve ilgili
konulardan günbegün daha fazla uzaklaşmakta
"perdelenmekte"dirler!...
Gerçekte ise, "Allah'tan perdeli olmak"tan daha büyük
bir ceza da düşünülemez!..
İşte eğer, bu gerçeği idrak edersek, görürüz ki,
gerçekte, yaşadığımız her gün her an "DİN GÜNÜ"dür!..
Bize göre olan her "gün" içinde, daima, mutlak olarak
ALLAH'a boyun eğilmekte; her "gün", ama "lûtuf" ama
"mekr" yollu, yapılanların neticesine kesinlikle erilmekte;
ve netice itibariyle de herkes yaptığının karşılığına
ulaşmaktadır!..
İşte bu mutlak gerçek açısından konuya bakarsak...
-"MÂLİK’İDİR DİN GÜNÜNÜN"...
Uyarısının, “Her an tüm varlıkta hükmü geçerli olan
O'dur; ve sadece O'na boyun eğilmektedir; âlemlerde
ortaya konulan her fiilin karşılığını O her an
oluşturmaktadır” anlamına geldiğini farkederiz...
Zira, uygun ve geçerli olan, ALLAH'a ait mânâların;
yalnızca "belli bir zamanla" kayıtlı olarak anlaşılması
değil; "sonsuz zamanı kapsayacak şekilde"
kavranılmasıdır..
"KULLUK" NEDİR?
Şimdi sıra geldi,
"İYYÂKE NA'BUDU ve iYYÂKE NES'TAIYN"
âyetinin anlamına... Yani, “Mâlik-el Mülk” olman
dolayısıyla başkası sözkonusu olmaksızın;
"SADECE SANA KULLUK EDER ve SADECE SENDEN
YARDIM BEKLERİZ"...
Cümlesiyle işaret edilen mânâya...
Bu işaretin genelde anlaşılan ve kabullenilen yönüyle
farkettirmek istediği mânâ hepimizce bilinmektedir...
İster namaz içinde, ister namaz dışında olsun, bu âyet
umumiyetle şu mânâda söylenir:
“Biz, başka birine; ya da seninle beraber başka
birine değil, sadece sana ibadet ederiz; ve başka
birinden değil, sadece senden yardım bekleriz...”
Bu âyetin, genel düşünce düzeyi içindekilere hitap
eden yüzü böyledir...
Ancak, baştan beri anlatmakta olduğumuz, âyetlerin
derinliğindeki "Vahdet" müşahedesi ve zevki açısından
bu âyeti de anlamaya çalışırsak...
Bu defa şöyle bir anlam ile karşı karşıya kalırız:
“Âlemlerin Rabbı, dolayısıyla bizim “Rabbimiz” ve de
“Mâlik-Melîk’i yevmiddîn” olman sebebiyle, her şeyde
olduğu gibi bizim de senin isimlerinin özellikleriyle
varolmamız hasebiyle, doğal olarak, her an, hepimiz,
farkında olmadan da olsa kulluk halindeyiz...
Mutlak ve gerçek kulluğumuzu, senin her biri ayrı
hikmete dayalı, türlü mânâlarının kuvveden fiile
çıkışına aracılık etmek suretiyle yapmaktayız...
Ve yine hepimiz, (ins ve cin ve melek) kulluğumuzun
devamı için her an senden yardım bekleriz... Eğer
sen, varlığımızı oluşturan isimlerinin mânâlarını
ortaya koymayı kesersen, biz yok oluruz!..
Varlığımızın ve kulluğumuzun devamı için de
senden yardım dileriz...”
“İNSANLARI VE CİNLERİ YALNIZCA KULLUK
ETMELERİ İÇİN YARATTIM”
Ki bu yüzden de, bu amaçla yaratılanların “Kulluk
etmemeleri” mümkün değildir!
Bu âyeti tefsir eden yorumcuların neredeyse hemen
hepsi, sanki bu âyet sırf namaz içinde okunmak için
gelmiş şekliyle olaya bakmışlar, ve hep namaz içindeki
toplu ifade şekli olarak değerlendirmişlerdir..
Oysa dikkat edilirse eğer, bu âyet “ALLAH sistem ve
düzenini” anlatan ilk sûrededir; ve anlamı ezelden
ebede, her an, dem be dem geçerlidir!...
Namaz içinde ya da dışında!... Ne zaman ve nerede
okunursa okunsun, o anki bütün hâlleri ve varlıkları
kapsamaktadır!...
-"HİÇ BİR ŞEY HARİÇ OLMAMAK ÜZERE HER ŞEY,
O'NU HAMDIYLA TESBİH EDER!. FAKAT, SİZ ONLARIN
TESBİHİNİ KAVRAYAMAZSINIZ!. (17-44)
Âyeti, yukarıda geçen ayetin manasını apaçık bir
şekilde; hiç bir yoruma yer bırakmayacak şekilde izah
etmektedir.
Bize göre varolan tüm zamanlarda ve zamanüstü bir
biçimde, "ALLAH İsmiyle İşaret Olunan”ın, "Âlemlerin
Rabbı" olduğunu vurgulayan ön âyetlerden sonra gelen
bu âyet de, yine aynı şekilde; tüm varolanların “O'na
kulluk etmekte olduklarını; ve bu kulluklarının devam
edebilmesi için de gene O'na muhtaç olduklarını”,
vurgulamaktadır!.
Zaten daha dar kapsamlı olarak, insan ve cinlerin dahi
kulluk etmek için yaratılmış olduklarına da şu âyet işaret
etmektedir:
-CİNLERİ VE iNSANLARI SADECE KULLUĞUMU
YAPMALARI iÇİN HALKETTİM!.. (51-58)
Kulluğu yerine getirmeleri için yaratılmış olanların; o
gayeye yönelik olarak yaratılmış olanların, bu kulluğu ifa
etmemeleri acaba mümkün olabilir mi?..
Hele bir de "FÂTIR"ı hatırlarsak!...
"ALLAH"ın, kendisini "FÂTIR’es semâvâti vel arz"
diye tanımlayışını hatırlarsak...
Yani, "neyi gerçekleştirmek istiyorsa, o gayeye
uygun yapısal özellik vererek, yarattıklarını forme
eden" anlamına "FÂTIR" oluşunu; ve böylece göktekileri
ve yerdekileri yaratmış olduğunu kavrayabilirsek...
Üstüne üstlük...
-"RABBİN HÜKMETTİ Kİ, KENDİNDEN GAYRINA
KULLUK EDİLMEYE!.. (17-23)
"HÜKMÜ" mevcut iken!...
Peki bu takdirde, buradaki olayı nasıl
değerlendireceğiz... Ne anlayacağız?... Nasıl
anlayacağız?…
Elimizden geldiğince, dilimiz döndüğünce açıklamaya
çalışalım...
"ALLAH", "Âlemlerin Rabbı" olduğu için; isimlerinin
işaret ettiği özelliklerin seyrini murad etmiş ve bu
isimlerin mânâlarına dayanan yaratıklarını "esmâ
terkipleri" halinde ortaya çıkartmıştır...
Yaratılmışların varlıklarını bu isimlerin mânâları
oluşturduğu için, onların bunun dışında kendilerine
özgün vücudları ve varlıkları yoktur!... İş bu sebeple de,
bu mânâlara dayalı varlıklarıyla, her an bu mânâların
gereğini ortaya koymak suretiyle "GERÇEK anlamda ve
MUTLAK yönden KULLUKLARINI" ifa etmektedirler..
Şayet basiretle dikkat edilirse, yukarıdaki âyetler
tümüyle bir araya gelince, bu mânâ apaçık bir şekilde
ortaya çıkmaktadır...
Böylesine geniş kapsamlı ve tüm varolmuşları içine
alan mânâları ihtiva eden âyetlerin anlamının; son
derece dar sahada, "namaz kılan kişinin rabbine kulluk
itirafında bulunması ve ondan yardım istemesi"
şeklinde anlaşılması, Kur'ân-ı Kerim’in "evrensel
sistemi açıklayan KİTAP" oluşuna uygun
düşmemektedir; müşahedemize göre..
Peki bu âyette, diğerlerinin anladığı gibi, “bizim kulluk
itirafımız ve yardım dilememiz” anlamı da yok mudur?
Böyle anlayanlar yanlış mı anlamışlar?.
Yanlış değil, yetersiz ve derinliksiz olarak; dolayısıyla
da çok bir ölçüde anlamışlardır!
Açıklamaya çalıştığımız, kapsamlı ana mânâ içinde,
çok dar kapsamlı bir anlayışla, o mânâ da mevcuttur
elbette!...
Evet, “kulluk eder ve bunun devamı için de senden
inâyet isteriz” mânâsı da vardır bu âyette. Ancak, her
an ve her nefeste gibi anlaşılmak zorunluluğu ile
beraber!...
Bu arada şu soru akla gelebilir...
Bütün varlıklar yaradılış gayelerine hizmet eder bir
biçimde yaşam sürerek "kulluk" ediyorlarsa; bu durumda
bizim “ibadet”lerimizin anlamı ne?.. Neden ibadet
edelim?.. Biz Allah'a tapmak için namaz kılmıyor
muyuz?.. Allah'a tapınılmaz mı?.. İbadet ederek cennete
hak kazanmıyor muyuz?. İbadet etmedikleri için
cehenneme gitmiyorlar mı?
Önce “kulluk” kavramının iki anlamına işaret edelim...
Birinci mânâda "kulluk", geniş kapsamlı ve
"mutlakiyet" ifade eder şekliyledir... Bu gerçek anlama,
yukarıda işaret ettiğimiz âyetler toplu olarak
değerlendirildiğinde kavuşmaktayız..
Bu mânâda "kulluk", evrensel sistem içindeki tüm
yaratılmışların, "mutlak kulluk" için varedilmiş oldukları;
ve her an da buna devam ettiklerini açıklama
sadedindedir..
-"CİNLERİ ve iNSANLARI SADECE KULLUĞUMU
YAPMALARI iÇİN YARATTIM.. (51-58)
şeklindeki Kur ’ân hükmü buna işaret eder. Buna “fitrî
kulluk” da denir!
İkinci mânâda izafî-göresel "kulluk" ise, bireyin "Rabbi
olan ALLAH'ı farketmesi, ona kulluk için var olduğunu
ve bu görevi yaptığını kavraması ve nihayet bu halinin
devamı için de her an yine ALLAH'a muhtaç olduğunu
hissetmesidir"... Ki bu da "göresel" anlamda, "bireysel
kulluktur"...
Burada çok önemli bir sırra da, işaret yollu değinmek
istiyorum. Ehli elbette bu işareti değerlendirip hedefteki
kapıdan içeri girecektir!.
Rasûlullah Aleyhisselâm buyurmuştur ki:
-“Namaz, müminin mi’râcı ‘dır”!.
-“Fâtiha’sız namaz olmaz”!..
Âyette de şöyle bir uyarı vardır:
“VAY HALİNE O NAMAZ KILANLARIN Kİ
NAMAZLARINDAN GÂFİLDİRLER!.. (107-4/5)
Yani, namazın ne olduğunu anlamadan kılanların hâli
perişan olur!.
Önce bu konuda bazı önemli noktalara dikkati çekelim;
Namazdan amaç, “mi’râc”dır!…
Bunu gerçekleştirememek, kişinin özünü meydana
getiren Allah’tan “perdelenmek”, yani gafleti meydana
getireceği için çok büyük bir kayıp olur kişide!.
“Mi’râc”ın oluşması ise, Fâtiha’nın okunmasına; yani,
Fâtiha’daki kelimelerin anlamlarının idrâk edilmesine
bağlıdır!.
Öyle ise burada şöyle düşünmek lâzım gelir;
“Fâtiha” sûresinde, Kur ’ân ‘ın diğer sûrelerinde
olmayan hangi anlam vardır ki; o anlam
farkedilmeyen, idrak edilmeyen ve tasdik edilerek
itiraf edilmeyen namaz, geçersiz sayılmaktadır; buna
karşılık o anlamın hissedilip yaşanması sûretiyle
onun okunuşu, kişiyi “mi’râc”a çıkartmaktadır?
Besmele ve hamdele diğer bölümlerinde de
geçmektedir Kur ’ân ’ın… Hidâyet dilenmesi de!..
Öyle ise…
Burada düğüm noktası, gelip, “Mâlik-Melîk’i yevmid
din; iyyâke na’büdü ve iyyâke nestaıyn” cümlesine
dayanmaktadır.. Fenâ fillah sırrı da burada gizlidir!.
“İyyâke na’büd” cümleciği, “fenâ fillah”ın Kur ’ân ‘daki
ifadesidir !.
Bu arada Rasûlullah Aleyhisselâm’ın şu açıklamasını
da düşünelim:
-“Her vakit namazı, kendisiyle bir önceki vakit
arasındaki günahları siler”!.
Peki bu âyetlerde ne gibi bir mânâ ve sır mevcut ki,
bu sırrın farkedilip, idrâkı ve yaşama geçirilmesi,
kişiyi hem bir önceki namazdan beri kendisinde
oluşan günahlardan arındırıyor; hem de “mi’râc”ı
yaşamanın yolunu açıyor?
Şimdi bu âyetin anlamını bir daha düşünün!..
Burası çok ama çok önemli bir sırdır!. Niyaz edelim ki
açıla!..
"ALLAH"a "tapınma" konusuna gelince...
"TAPINMA", asırlardır, çeşitli toplumların şuursuz bir
biçimde putlarına, tanrılarına yaptıkları saygı, yakarış
gibi davranışları tarif için kullanılan bir kelimedir... Asla
"kulluk" diye çevirdiğimiz "ibadet" kelimesinin mânâsını
ifade etmez; ve "ibadet" kelimesini Türkçeleştiriyorum
diye "tapınma" kelimesini kullanmak, oldukça önemli bir
hatadır!... Kullanan kişinin Türkçe bilgisinin
yetersizliğine verilir!..
Diğer taraftan,
-"CİNLERİ ve İNSANLARI SADECE KULLUĞUMU
YAPMALARI iÇİN YARATTIM.. (51-58)
Âyetinde geçen "ibadet" yani "KULLUK" kelimesinin
ibni Abbas radıyallahu anh tarafından “liya'rifun” diye
yorumlandığı ve âyetin böyle anlaşılması gerektiği
yaygın olarak bilinen bir husustur..
Şayet, "liya'budun" kelimesini bu mânâda anlayacak
olursak ve "iyyake na'budu" ifadesindeki "kulluğun" da
"irfan" mânâsına işaret ettiğini düşünürsek; o takdirde
şöyle bir anlam ile karşılaşırız:
“Âlemlerin Rabbı olan ALLAH'ın bizim Rabbimiz
olduğunun bilinciyle her an O'nun varlıkta
tasarrufunu seyretmekte olduğumuzu itiraf eder; ve
bu bilinçli kulluğumuzun devamı için de o'ndan
yardım bekleriz”..
Peki biz ibadetlerimizle cennete gitmeyecek miyiz,
bunun için ibadet etmiyor muyuz?
İşte tamamıyla asılsız bir kabulleniş daha!.
Hiç kimse ibadet ettiği için cennete girmez!..
Çok bilinen bir hadisi şerifinde Hazreti Rasûllullah
sallallahu aleyhi ve sellem Efendimiz şöyle buyurmuştur:
-"Hiç kimse ameliyle Cennete gidemez!..."
Sormuşlar:
-"Sende mi Ya Rasûlullah?.."
-"Evet, ben de!... Ne var ki Rabbim bana rahmet
etmiştir!.." (de, amelimle değil; o rahmet sebebiyle
Cennete giderim)...
Bu husus tamamıyla "KADER" konusu ile ilgilidir!...
"KADER" konusundaki âyetleri ve Rasûlullah
Aleyhisselâm’ın açıklamalarını ise "İNSAN ve SIRLARI"
ile “AKIL ve İMAN” isimli kitaplarımızın “kadere İman”
bölümlerinde açıkladık.
Anlatılagelen ve gerçeğe uymayan "kader" görüşlerinin
ötesinde; gerçek kaynak bilgileri edinmek isteyenler, bu
kitaplarımızdaki ilgili bölümleri inceleyebilirler...
Burada kısaca şunu ifade edeyim ki, hiç bir ibadet
cennete girmek gayesiyle yapılmaz; ve ibadet eden
cennete girer, diye de bir hüküm mevcut değildir!...
Kişinin cennete girmesi, ibadetine bağlı değildir...
Ancak, muhtemelen "Allah", cennete girecek olanlara
ibadeti kolaylaştırmıştır, diyebiliriz...
İbadetler, insanın, bilinçlenmesi ve güç kazanması
içindir!..insanlar bu ibadetleriyle, bilinçlenebilir ve güç
kazanabilirler...
Ancak ne var ki tüm bunların ötesinde, "ALLAH"ın o
bireyin cennete gitmesini takdir etmiş olması işin en
önemli ve ana faktörüdür!... Şayet hakkında böyle bir
takdir yoksa, birey ne kadar ibadet ederse etsin,
bilinçlenirse bilinçlensin ve dahi güç kazansın; gene de
Cennete giremez!..
Yani kısacası, "cennete girmek", ibadete değil,
"ALLAH" takdirine dayalı olarak “İMAN NÛRU” esasına
bağlıdır!..
Niçin Cehennem’den çıkmak “İman”a bağlıdır
Bir kısım felç olayları vardır ki, bunlar tamamıyla
psikolojik kökenlidir!. Bedende patalojik hiçbir problem
olmamasına rağmen, kişi kendisinin felçli olduğunu ve bir
daha asla yürüyemeyeceğini vehmederek; tekerlekli
sandalyesinde cehennemini yaşar!.Hastalık hastası
diyebileceğimiz kişiler, kendilerini etki altında tutan
vehim gücü yüzünden akıllarını yeterince
değerlendiremez, çeşitli kâbiliyetlerini kullanamaz ve
böylelikle de hayatlarını ıstıraba dönüştüren
cehennemden çıkamazlar!.
"AKIL ve İMAN" isimli kitabımızda geniş bir şekilde
anlattığımız gibi, insan, hayatını cehenneme çeviren
vehim gücünün üstesinden akılla gelemez!.
Vehim kuvveti yâni "yoku var sanıp, varı yok
sayma" özelliğinden gelecek olan insandaki güç, akıl
değil, imandır!.
Vehim, akıl ve ona dayalı olan tefekkür mekanizması
üzerinde rahatlıkla tasarruf ederken, fiilleri direkt yoldan
etkileyen iman karşısında daima yenik düşer!.
İşte bu yüzdendir ki "Dini" anlaması için akıllıya teklif
yapılmış ve iman ederek yürümesi önerilmiştir!.
İnsanın gerek dünya yaşamındaki cehennemî süreç ve
gerekse de ölümötesi yaşamındaki cehennemi, hep onda
gâlip gelen vehim kuvvesinin sonucudur!..Bunun sona
erdirilmesi ise, yalnızca iman kuvvesi ile mümkündür!.
Bedeninde fizikî bir arıza olmadığı halde kendini felçli
sanan kişi, inanacağı kişiyi buldu mu yürür! Evhamlı kişi,
iman edeceği insanla ya da bilgiyle karşılaşırsa, ıstırabı
sona erer..
En dar kapsamlı anlamıyla "Allah'a İman" da kişiye
karşılaştığı zorlukları, "Allah'a ait özelliklerin
kendisine o konuda yardımcı olacağına ve kendisini o
konuda selâmete çıkaracağına iman" sonucunu getirir!.
Kişi bu iman ile kendisinde cehennem ortamından
çıkacak gücü bulur! İsterse zerre kadar imanı olsun!.Ama
kişinin böyle bir imanı yoksa, kendisini bildiği
güçlerinden ibaret sayıyorsa, "Allah'ı anlamamışsa ve
iman etmemişse; özündeki Allah'a ait kuvvelerden
mahrum kalacağı için" ebediyyen cehennemden
çıkamayacaktır!. İman etmediği için başkası da kim
olursa olsun ona bu konuda yardım edemeyecektir!. Aklı,
vehim gücünün etkisi altında olduğu için, kendisinin asla
yürüyemeyeceğini sanan kişi gibi!.
Yâni ebedi olarak cehennemde kalacak olanlar,
yaşamlarını yöneten vehim kuvvetinin etkisi altından
kendilerini kurtaramayıp, iman etmeden yaşadıkları
için sonsuza kadar cehennemde kalmaya mahkûm
olmaktadırlar!..
"İBADET", esas itibariyle "tâat" mânâsınadır...
Gerekçe sormaksızın, mükemmel bir şekilde görevi
yerine getirme, anlamını ifade eder... Esasen herkes,
varoluşunun gereğini otomatik olarak ve mükemmel bir
şekilde yerine getirmektedir... Yani kulluğunu ifa
etmektedir...
Ne var ki bunu hakkıyla eda etmek ancak, O'nu içinde
hissetmek ve bunun neticesinde “haşyet” duymakla hâsıl
olur...
Aksi halde, ibadetin sadece fiilinde, şeklinde kalınmış
olur..
Neticesi de yapılanın bilincinde olmanın oluşturacağı
hazdan mahrumiyettir!..
"HİDÂYET" NEDİR,
NASIL OLUŞUR?
Bundan sonra sıra geldi şu âyetten anladıklarımıza:
-"İhdına's sırat'el mustakıym..."
-Hakkımızda hayr olana erdir...
"İhda"nın mânâsı "hidâyet et" demektir...
"Hidâyet" ise, "hayır olan gayeyi oluşturacak hedefe,
lûtfu letâfetle, varlığın yapısından, bünyesinden
gelen bir yoldan erdirmek"; demektir..
"Hidâyet", en kapsamlı anlamıyla, yaratılmış her
“şey”i, o şey hakkında “hayr” olan hedefine, "LÂTİF"
isminin sırrıyla, yönlendirip, o yolda yürümeyi ve
hedefine ermeyi kolaylaştırmaktır.
Muhakkak ki, herkese bir hedef takdir edilmiştir; ve
birim o hedefine kendisine gelen “hidâyet” üzere
ulaşacaktır!.. Çünkü ona, o hedefe ulaşmak “hidâyet”
edilmiş “kolaylaştırılmıştır”!...
Misâli kendimizden verelim...
Biz, takdiri gereği, bu kitapları yazıyoruz... Ancak, bu
kitapları okuyanların belki de çok azı içindekileri
değerlendirip, yararlanabilecektir!...
Çoğunluk, okuyacak, belki, "güzel kitap, ne güzel
yazılmış, ne kadar enteresan ve akla gelmedik bir tarzda
konuyu ele alıyor" diyecek; sonra da dünyasına dalıp, bu
değerlendirme doğrultusunda değil, yine eskiden olduğu
gibi yaşamını sürdürecektir...
Kimi de, "aman canım saçmalamış; nereden uyduruyor
bunları; hiç bugüne kadar böylesini duymamıştık;
hayâlinden kuruyor!" deyip kitabı bir kenara atacaktır...
Ve nihayet birazı da, kendisine bu yolda verilmiş olan
"hidâyet" sonucu olarak; "Demek olaya böyle de
bakılabiliyormuş, işin bu yönü de varmış" deyip,
Kur'ân-ı Kerim’i bu gözle değerlendirmeye başlayacak..
Böylece, "Kur'an ‘ın, evrensel SİSTEMİ ve bu sistem
içindeki insanın yerini ve yapısını; ve dahi, insanın,
yaşamını geleceğe dönük bir biçimde nasıl
değerlendirmesi gerektiği yolundaki uyarılarını farklı
bir gözle değerlendirip”, sürekli yeni ufuklara kanat
çırpacaktır...
Bir kısım insanlar vardır ki, onlar dar çevreden
gelmişler, o dar çevrenin görüşleriyle daha yetişme
çağında sınırlanmışlar; ve daha sonra da
şartlanmalarının ördüğü “KOZA”nın içine
yerleşmişlerdir...
Hatta daha sonraki devrelerde yaptıkları çalışmalar
dahi, beyinlerindeki, "KOZA"yı kıramamış; "her şeyi çok
dar bir perspektif içinden" görerek yaşamışlardır!
Uzakdoğu’yu, Amerika'yı görmüşler, doğuda-batıda
okumuşlar, okutmuşlar, ama, hâlâ, o yetiştikleri dar
çevrenin saf, iyiniyetli, yürekli, fakat dar ve sınırlı
görüşlü kişiliğini aşamamışlardır...
Bu "KOZA"sını delip çıkamamış zevatı kirama göre;
"Kur ’ân, yukarıdan Mekke'deki Hazreti Muhammed’e
inmiş, önce Arapları sonra da insanları “iyi ahlâklı
yapmak için gelmiş, Allah’tan başkasına tapınılmasını
istemeyen, iyi ahlâk derneği kurallarının daha bir
gelişmişidir”..
Kur'ân-ı Kerim’de SİSTEM yoktur!...
Kur'an’da bilimsel gerçeklere işaretler aramak
abestir!..
Kur'an ‘dan, ne tıp, ne astronomi, ne fizik, ne kimya
ne de başka dalda hiç bir şey öğrenilemez!...
Kur'ân sadece yukarıdaki tanrıya nasıl ve neden
tapınılması gerektiğini, toplumların hangi kurallara
göre yaşayacağını anlatan bir kitaptır"
"Allah", "hidâyet" etmedikçe, kişinin küçük yaşta, dar
çevrede ördüğü "kozasını" ilerideki yaşlarda delip
çıkabilmesi fevkalade zordur!..
Çağdaş veriler eşliğinde düşünebilen özgür ve objektif
düşünce sistemine sahip olmak, hele hele geleceğe
dönük ve de "KOZASIZ" yaşayabilmek bütün bunların
üstündedir!..
Bizim kitaplar bir yana, Kur'ân-ı Kerim’i okuyanların
içinde, "okur"ların sayısı sayılacak kadar azdır!..
"Okuma ücretini cennette almak üzere anlaşmalı olduğu"
için; ya da "ölmüşlerini rahatlatmak için sevap olsun diye
okutanlar ve okuyanlar" ötesinde; gerçek "Kur'ân
okur'larının" sayısı ne kadardır dersiniz?...
Kur'ân-ı Kerim’in anlatmak istediği o muhteşem
sistemi; ve o sistem içindekilerin yapısını; özelliklerini;
Allah'ın eşsiz ilminin ve kudretinin eserlerini anlayıp
değerlendirmek için anlama gayesiyle ve üzerinde derin
derin düşünerek okuyanlar ve bundan dolayı “huşû” ne
kadardır, dersiniz?...
Evet, o çok bildiğini sanan; ancak hiç bir fikir
tartışmasını sonuna kadar götürme birikimi de
bulunmayan, "monolog"çular, ”vâiz”ler, "koza"larının
içinden seslenirler, diğer "kozalı"lara ;
"Zinhar, sizi düşünmeye, geniş açılı bakışa,
kozanızı delip uçuşa davet eden kitaplara kulak
vermeyin, okumayın!.. Allah'ın çağdaş nimetlerini
değerlendirmeyip, bin sene evvelkiler gibi, kâinatın
merkezi dünyadır, her şey dünyanın çevresinde
dönüyor diye düşünmekte devam edin!..
Kur'ân ilim kitabı değildir!.. O'nun ilimle
yorumlanması câiz değildir!. Bırakın yeni
düşünceleri!.. Böyle yaparsanız dinden çıkarsınız"(!)
diye ..
Neden bu böyledir?...
Önde gelen gerçek ve kesin neden, onlara gelen
"hidâyet"in bu yolda olmasıdır!.. Muradı ilâhi,
”meşiyyet-i ilâhi” böyledir!. böyledir!...
Öte yandan bu durumun görünüşteki vesilesi de,
bedenlerinin yurtdışına ulaşmasına karşın, düşünce
sınırlarının "koza" ile sembolleştirdiğimiz "darçevre
düşünü sınırlarını" aşamamalarıdır!..
Bunun dindeki izah şekli ise, o bireye "KOZA" dışı
düşünce ve bakış açısının "KOLAYLAŞTIRILMAMIŞ"
olmasıdır!...
"Özgür düşünce" tabanında yetişmemiş; verileri,
şartlanmalarıyla değerlendirme zorunluluğu içinde
kalanlar, apaçık gerçekleri göremezler ve kavrayamazlar.
Bu sebepledir ki, biz onları suçlamayız, hatta
hoşgörürüz; ve deriz ki, onlar da Allah'ın takdiri üzere
"hidâyette"dirler...
Evet, "İHDA"nın getirdiği "kolaylaştırma", bilelim ki
konunun anlaşılmasında anahtardır!...
Burada, hemen şu işareti Rasûlullah Aleyhisselâm’a
kulak verelim;
Hazreti Âli anlatıyor:
"Biz bir defasında Baki'ül Garkad mezarlığında bir
cenazede bulunduk...
Rasûlullah sallallahu aleyhi ve sellem yanımıza gelip
oturdu... Biz de etrafını sardık...
Rasûlullah'ın beraberinde bir âsâ vardı...
Rasûlullah başını eğdi ve düşünceli bir halde elindeki
asa ile yere vurup dürtüştürmeye, çizgiler ve izler
meydana getirmeye başladı... Sonra şöyle buyurdu:
-"Sizden hiç bir kişi ve yaratılmış hiç bir nefis
istisna olmaksızın, hepinizin cehennem ve cennetteki
yerini ALLAH yazmıştır!... Ve herkesin said veya şakı
olduğu kesinlikle yazılmıştır!.."
Bunun üzerine oradakilerden biri sordu:
-Ya Rasûlullah öyle ise bizler ameli terkedip, bu
yazımız üzere mi kalalım?..
Rasûlullah şöyle buyurdu:
-"Said olan kimse, saadet ehlinin ameline
ulaşacaktır... Şaki olan kimse de, şekâvet ehlinin
ameline ulaşacaktır...
Sizler, amel edip çalışın... Çünkü, herkese
KOLAYLAŞTIRILMIŞTIR!.
Said olan saadet ehlinin ameline KOLAYLAŞTIRILIR;
şaki olan da şekâvet ehlinin FİİLLERİNE
KOLAYLAŞTIRILIR !..."
Şu da aynı hususa işaret eden başka bir olay;
Hazreti Ömer'in oğlu Abdullah naklediyor
babasından...
Soruyor Hazreti Ömer radıyallahu anh:
-"Ya Rasûlullah... Yapmakta olduğumuz işin,
oluşmakta olan bir iş, bir başlangıç mı olduğu
kanaatindesin; yoksa önceden tamamlanmış (olupbitmiş)
bir iş mi?."
Rasûlullah sallallahu aleyhi ve sellem şöyle cevap
verdi:
-"Ey Hattaboğlu, önceden takdir edilmiş olan
işlerdir!...
HERKES ÖNCEDEN TAKDİR EDİLMİŞ OLAN İŞLERE
HAZIRLANMIŞTIR...
Saadet ehlinden olan, saadet için çalışır; şekâvet
ehlinden olan da şekâvet için çalışır!.."
Son olarak Rasulullah Aleyhisselâm’ın şu açıklamasını
da nakledip, “kolaylaştırılma” işleminin sistemine,
tekniğine geçelim:
Süraka bin Cü'şum şöyle soruyor Rasulullah
Aleyhisselâm’a:
-Ya Rasûlullah... AMEL (fiillerimiz), kaderleri çizen
kalemin yazdığı takdirler cümlesinden mi; ki, artık
kalem onun işini tamamlamış ve kurumuştur?... Yoksa
AMEL (fiil için geçmişte bir takdir sözkonusu olmayıp)
gelecekte mi oluşacaktır?
Buyurdu ki Rasûlullah:
-"FİİLİN, kader ile tespit edilmiş olan takdirler
sonucu olup, kalemin yazıp kuruduğu hususlar
içindedir!...
Herkes, ne için yaratıldı ise, ona
KOLAYLAŞTIRILIR!.."
Evet, bu takdir nasıl yürürlüğe giriyor...
KOLAYLAŞTIRILIYOR... HİDÂYET EDİLİYOR..?
Yukarıda izah etmiştik ki, "hidâyet", "LÂTİF" ismi
yönünden oluşur!...
Şimdi "LÂTİF" ismi sırrıyla, "hidâyetin" oluşmasını
müşahedemiz ölçüsünde izah edelim...
Önce, Rasûlullah sallallahu aleyhi ve sellem’in şu
açıklamasına kulak verelim:
-"Muhakkak yüce ALLAH, yarattıklarını bir karanlık
içinde yarattı.. Sonra onlara “nur”undan saçtı!.. Bu
“nur”dan nasibini alan hidâyete erdi!... Nasibini
alamayan da, dalâlete saptı!...
Bunun için, ALLAH'ın ilmine göre kalem kurudu!."
Şimdi de şu âyetleri dikkate alalım:
-"ALLAH DİLEDİĞİNE HİDÂYET EDER!..." (22-16)
-"YILDIZ iLE HİDÂYETE ERERLER !..." (l6-l6)
-"BÜTÜN YILDIZLAR EMRİYLE
FAALİYETTEDİRLER..." (12-16)
-"EMRİ SEMÂDAN ARZA NÂZİL OLARAK TEDBİR
EDER.... " (32-5)
-"ALLAH YEDİ KAT GÖĞÜ VE YERDEN DE ONLARIN
BİR MİSLİNİ YARATMIŞ; EMRİ ARALARINDAN NÂZİL
OLMAKTADIR... " ((65-12)
-"ALLAH SİZİ YARATTI VE DÜZENLEDİ,
BİÇİMLENDİRDİ.. DİLEDİĞİNCE TERKİP ETTİ!..." (82-
7/8)
İmam GAZALİ merhum, meşhur eseri "İHYA"da,
ashabın âlimlerinden olan İbni Abbas radıyallahu anh’ın
şöyle dediğini yazar:
-"O ALLAH ki yedi semâ yaratmış, arzdan da onların
bir mislini; ARALARINDAN emir inip duruyor!...(65-
12)
âyeti celilesinin tefsirini yapacak olsam, beni taşa
tutardınız... Bana kâfir derdiniz!..."
Şimdi de,
"EMRİ SEMÂDAN ARZA NÂZİL OLARAK TEDBİR
EDER"
âyetindeki, "TEDBİR"in mânâsına gelelim;
Bakın Hamdi Yazır merhum "TEDBİR"i nasıl açıklıyor:
"TEDBİR, bir işin arkasını görerek ona göre gereğini
tâyin etmektir.. Allah Teâlâ’nın tedbiri ise, HİKMETİNE
göre İRADE buyurmasıdır..
Şu halde burada “EMİR”, umurun tekili olarak
“şein” mânâsınadır..
Yani, DÜNYANIN İŞİNİ MELÂİKE GİBİ SEMÂVİ ESBAB
VE KUVAİLE YUKARIDAN AŞAĞIYA İNDİRMEK
SURETİYLE TEDBİR ve İDARE EDER.." (C.6; s:3859)
Sanırım artık iş iyice şekillenmeye başladı...
Bakın, "BÜTÜN YILDIZLAR EMRİYLE
FAALİYETTELER"..
Peki ne iş yapıyorlar, görevleri ne?..
Boş yere, kuru kuruya gökte dönsünler, sadece süs
olsunlar diye mi yaratılmış bu yıldızlar?...
"ALLAH YEDİ GÖĞÜ VE ARZDAN(YERYÜZÜ) DA BİR
MİSLİNİ YARATMIŞ; EMİR, ARALARINDAN NÂZİL
OLMAKTADIR"
Âyetinin yorumunda bakın Hamdi YAZIR merhum ne
diyor, "HAK DİNİ KUR'ÂN DİLİ" isimli en kapsamlı ve
değerli tefsirinde:
"Bizim anlayabileceğimize göre, bunun zâhirde
seyyarelerden her biri kendi seması dahilinde bir
arz(yeryüzü) gibidirler; ve ONLARDA DA ALLAH'IN
BİR TAKIM MAHLÛKATI VARDIR; demek oluyor!.."
(c:7;s:5078)
"Esahhı akval olan bu ihtimale göre, Arzımızın
seyyarelerle, seyyarelerin arzımızla bir mücaneseti,
ve semâlarla da bir mümaseleti bulunduğu neticesi
alınır
Bundan da, arzımızın dahi bir seyyare ve
seyyarelerin azçok arzımız gibi kendi alemlerinde
birer merkezi sıklet ve bazı mahlûkata mesken ve bazı
eserlere menzil olan maddi ve laekalmeadin ve nebatı
havi birer cirm oldukları sezilebilir..." (c:7;5081)
Evet, artık baklayı dilimizin altından çıkarmanın sırası
geldi herhalde...
Lûtfen gerçekçi olalım ve meseleyi, görmek istediğimiz
gibi görme noktasından, gerçekçi ve objektif bir biçimde,
olduğu gibi görme noktasına oturtalım...
"ALLAH" “SINIRSIZ vücüd” sahibi olduğu içindir ki;
kendi varlığı, vücudu dışında başka bir varlık ve vücud
sahibi yoktur...
Tüm isimlerle andığımız bütün varlıklar ve birimler, hep
O'nun varlığı, vücudu ve isimlerinin mânâlarıyla kaim ve
daim ve harekette ve bilinçte varlıklardır!...
Her birinin diğer birinden farkını, yapısını, terkibini
oluşturan Allah isimlerinin farklı oranlarla ortaya çıkışı
oluşturmaktadır...
İşte bu yüzdendir ki; Her birimde tasarruf eden, ve o
birimle diğerlerini etkileyen;, yönlendiren; biçimlendiren;
yürüten, var ediş gayesine göre hedefine ve hayrına
erdiren hep ALLAH'tır'...
O'ndan gayrı “YARATAN”; O'ndan gayrı “RAB”; O'ndan
gayrı ”HÂDİ”(hidâyet eden); O'ndan gayrı “MEHDİ”;
O'ndan gayrı “MUHYİ”, O'ndan gayrı “MUMİT”(ölümle
dönüştüren) asla ve kesinlikle mevcut değildir!..
Ancak ne var ki, biz bu gerçeği bir türlü fark edemiyor,
anlayamıyor ve dolayısıyla inkâr etme anlamına gelen bir
tarzda olayları yorumluyoruz...
Ya, O'nu yüceltme tahayyülü ile, O'nu her şeyin
ötesine, ötelerin ötesine, ARŞ'ın ötesine, kısacası
hayâlimizdeki en uzak öteye, noktaya oturtuyoruz!...
Ya da, gördüğümüz her pireyi-deveyi "O" yapıp; "O"nu
orada ortaya konulan mânâ ile kayıt altına alıp; her şeyi
"ALLAH" kabulleniyor; ve böylece geri plânda
"birimselliğimizi ALLAHLAŞTIRIYORUZ"!...
Ve yahut da, her birimizin varlığını, vücudunu ispat
eder bir düşünce ile; sen, ben, o varız, varlıkta her şey
mevcut, artı, bir de "O" var!... deyip; "O"na "SINIR"
getiriyoruz!.. Sonra da bu görüşe dayalı bir biçimde,
"O"nun bizlere, makro ya da mikro birimlere
yaptırttıklarından dem vuruyoruz!..
Oysa, nasıl bir yazarın kafasında türlü senaryolar olur
da, hepsi onun kafasından, onun özellikleri
istikametinde oluşursa; ve buna rağmen de yazarın
kişiliğinden, "oluşturduğu" kişiliktir diye söz edilemezse;
benzer şekilde, her birimi ve tüm varlığı kendisinden ve
kendisiyle meydana getiren "ALLAH" da, o
yarattıklarıyla sınırlanmaktan ve kayıt altına
girmekten; ve onlar olmaktan beri ve ötedir!..
Tüm varlık isimleri altında ortaya çıkan kudret ve mânâ
hep O'na aittir...
Tüm varlıklar ve oluşturdukları tasarruflar hep O'na
aittir; ve onların her biriyle bir diğerini
etkilemektedir!...
Ancak bütün bunlara rağmen de, ne mikro ne de makro
plândaki hiç bir "şey" için "ALLAH"tır denemez!...
Fakat, oradaki" vücûdu" da inkâr edilemez!.
Bu yüzdendir ki Rasûlullah Aleyhisselâm, şöyle
buyurmuştur:
-"İnsanlara şükretmeyen, ALLAH'a şükretmiş
olmaz!...
-"ALLAH iHSAN EDENLE BERABERDİR..."
âyetinde işaret edilen bir biçimde, "ihsan edende
veren Hak'tır"!...
Tasavvuftaki "maiyyet sırrı"da budur işte!..
Ve sen, o ihsan edeni görüp de şükretmezsen; artık
sadece, hayalinde "tasavvurun olan tanrına" şükretmiş
olursun; ki, bu da gerçek ihsan ediciye şükretmemiş
olman sonucunu doğurur...
İşte eğer bunu anladıysak, şimdi yukarıdaki âyetlerde
işaret edilen mânâyı kolaylıkla kavrayıp, sistemi de
çözmüş, yani "OKU"muş olacağız...
Her biri canlı ve bilinçli bir yapı olan, çeşitli "ALLAH"
isimlerinin mânâlarını havi "BURÇLAR"ın, yani günümüz
deyimiyle “takım yıldızların”, yaymış oldukları bir kısım
kozmik ışınlar, sürekli olarak birbirlerini ve bu arada
dünyamızı da etkilemektedir!..
Semâdan, yıldızlardan gelen ve "ALLAH" isimlerinin
çeşitli mânâlarını ihtiva eden kozmik ışınlar, hiç farkında
olmadığımız bir biçimde, bütün canlıların beyin hücre
genetiğindeki “DNA” ve “RNA” dizinlerini etkileyerek,
onlardaki çeşitli yönelişlere ve genetik programlamalara
yol açmaktadır..
İşte bu sebepledir ki, büyük keşif sahibi evliyaullahtan
ve o devrin "OKU"muşlarından olan Muhyiddin A'rabi,
"Fütuhat'ı Mekkiye" isimli eserinde;
"Dünyada, berzahta ve cennetlerde tekevvün
etmekte olan ve edecek (oluşacak) her şey
BURÇLARDAN İNEN TESIRLERLE meydana gelir.."
demiştir!..
Ve işte bu sebepledir ki, "EMİR", yani "HÜKÜM", yani,
o hükmü oluşturacak tesirler semâdan yıldızlardan
inmektedir, denmiştir...
Esasen "EVRENSEL SIRLAR" isimli 70'li yıllarda
yazmış olduğumuz kitapta, bu gezegenlerden
bazılarındaki canlı türleri hakkında söz etmiştik...
“Din”de "melek" diye tanımlanan ve bizden ayrı bir
boyutta yaşadıkları için de bizim tarafımızdan
algılanmaları asla mümkün olamayan bu varlıklar dahi
bizi çeşitli şekillerde etkilemektedir; ve bunların
aramızda yaşamakta olan “CİN”lerle hiç ilgileri yoktur!..
Ancak bu arada çok büyük bir aldatmaca da söz
konusudur...
Günümüzde “UZAYLI” olarak lanse edilen ve kabul
ettirilmeye çalışılan “CİN”lerin ilişkide oldukları
kimselere, cinlerin kendilerini zaman zaman da “melek”
olarak empoze ettiklerini duyuyoruz...
İster kendilerinin "uzaylı" olduklarını söylesinler, ister
"Mevlâna" ya da başka birinin "RUHU" olduklarını iddia
etsinler; ve hatta kendilerinin "melek" olduklarını kabul
ettirmeye çalışsınlar, kesinlikle bilelim ki, bunlar hep
"CİN"lerdir!...
Bunlardan, müşahedemize göre yegâne korunma yolu
da şu aşağıda yazacağımız Kur'ân âyetlerini ezberleyip
okumaktır;
Bu okumanın nasıl ve hangi sistemle fayda
sağlayacağını ise en tafsilâtlı bir biçimde "DUA VE
"Rabbi enniy messeniyeş şeytânu binusbin ve
azâba.. Rabbi eûzübike min hemezâtiş şeyâtıyni
ve eûzübike rabbi en yahdurun. Ve hıfzan min
külli şeytanin marid. (Saffat:7
Sad:41;Müminun:98)
ZİKİR" isimli kitabımızda anlatmıştık...
Bu tür ilişkilerde olanlar, sabah-akşam l50 veya 200'er
defa okumaya devam ederlerse, ayrıca yine aynı kitabın
268, sayfasındaki duaya günde 100 defa devam
ederlerse kısa sürede bu kandırmacanın sona erdiğini
görürler...
Tabii, okumamaları için üzerlerine yapılan baskıya
karşı koyup; içlerinde, okumamaları için
oluşturulacak sıkıntıya direnebilirlerse...
Evet, hüküm, takdir işte böylece, yıldızlar adı
ardındaki, Mutlak iradeden her an evrene yayılmakta; ve
bu arada bizlere de ulaşarak, hükmünü icra
etmektedir!...
Ve bu etkileme "hidâyet" kelimesinin ihtiva ettiği "lütfu
letâfetle", yani biz hiç farkında olmadan, bünyemizde en
gizli "Lâtif" bir biçimde cereyan etmektedir...
İşte günümüzde “astroloji” diye tanımlanan “Burçlar
ilmi”nin temelinde böyle bir sistem mevcuttur... Bu
konunun detaylarını öğrenmek isteyenler Sayın Nuran
Tuncel’in hazırladığı "ASTROLOJİ ve SIRLARI” isimli
kitabı okusunlar..
Evet, "ihdına"nın nasıl olduğunu, "hidâyet"in hangi
sistemle meydana geldiğini izah sadedinde mecburen
buralara kadar geldik...
Nitekim az önce görmüş olduğumuz şu âyette
"hidâyetin oluşması" apaçık ve kesin bir şekilde
vurgulanmıştır:
-"YILDIZ İLE HİDÂYETE ERERLER"
Bu âyet görüldüğü gibi, "hidâyet"in yıldız kanalıyla
oluştuğunu vurgulamaktadır...
Özellikle "B" sırrının anahtarını bu âyeti deşifre etmek
için kullanırsak, şu çok orijinal mânâ ile karşı karşıya
kalırız...
-"HÂDİ olan ALLAH, isimlerinin mânâsıyla, var ettiği
yıldız adı takılmış nesneden yolladığı tesirle-melekleışınlarla
hidâyetini onlara ulaştırır...
Yani tesir bize göre her ne kadar yıldızdan ise de, özü
ve varlığı itibariyle Allah'tandır!...
Tıpkı, "yemek yedim, Allah kuvvet verdi"deki gibi...
"İlaç aldım, Allah şifa verdi"deki gibi!.
Eğer bunu da anladıysak, konu iyice açıklık kazandı
demektir..
Artık hidâyet "emr"inin semadan arza nasıl "nâzil
olduğunu" farkediyoruz, demektir..
"Hİdâyet" mekanizmasının nasıl çalıştığını
kavradığımıza göre; kaç türlü "hidâyet" sözkonusu, bir
de onu görelim:
Bu arada bililim ki, Allah'ın hidâyet ölçüsünden
bahsetmek, onu sınırlamak olur ki elbette bu mümkün
değildir..
Öyle ise "hidâyeti" en geniş kapsamlı olarak, tüm
varlıkların, varoluş gayelerine göre yönlendirilmesi,
yapacakları işlerin onlara kolaylaştırılması, onların işlere
kolaylaştırılması olarak anlayabileceğimiz gibi...
Daha sınırlı anlamıyla, "gerçek doğru" ile "göresel
doğru" arasındaki farkı görebilme anlamına da
değerlendirebileceğiz...
Ayrıca, varlığı çok daha geniş kapasitede, kapsamlı
özelliklerle değerlendirebilecek olan Nebilere ve evliyaya
bu yolda yeni yeni açılımlar sağlayan hidâyet dahi gene
"ihdına" derken düşünülebiliyor...
"SIRAT"a gelince...
"SIRAT", genelde yol, cadde anlamına kullanılmasına
karşın, "sırat-ı mustakıym" deyimi Dinsel mânâda,
"Allah yolu üzere olmak" şeklinde anlaşılır...
"Mustakıym" ise öyle bir doğruluktur ki, o gidiş
üzerinde ne sağa-sola kıvrılma vardır; ne de iniş-çıkış,,,
iki nokta arasında seyreden ışın hattı gibi!...
Esas itibariyle her yaratılmış kendi yolundan, "ALLAH
yolu üzerindedir"..
"ALLAH'a giden yolun sayısı nefislerin adedincedir"
sözüyle işaret edilen mânâda; "herkes kendi Rabbinin
hükmü altında ve doğrultusunda" ise de...
ve bu duruma;
-"HEPSİ DE PROGRAMLANDIKLARI DOĞRULTUDA
FİİLLER YAPARLAR..." (17-84)
âyetiyle de işaret edilmişse de...
Ve bu mânâya olarak;
"İhdınas sıratel mustakıym"in mânâsını "Fâtiha"nın
"ruhuna" uygun olarak:
“Bize takdir etmiş olduğun hedefe ulaşmayı
KOLAYLAŞTIR” diye anlarsak da...
Herkesin, yaratılış amacına görie doğru olan sıratı
var ise de;
Özel anlamı ile, "İHDA"yı, kişinin “en'âm” yolundan
ebedi huzur ve saadete ermesini sağlayacak bir “sırat”ı
istemesi gerektiğini; "Hazreti Muhammed
Aleyhisselâm’ın bildirdiği gerçeklere uygun bir yaşam
sürmeyi kolaylaştır" anlamında değerlendirmemiz
gerektiğini, bundan sonraki âyetler göstermektedir...
Öyle ise geldik şimdi, bir sonraki son âyete:
"Sırat'elleziyne en'amte aleyhim; gayrıl mağdubi
aleyhim ve laddaalliyn"
"O yola ki senin in’âmını hâvidir, bağışladın onlara;
gazâblandıklarının ve sapmışların yoluna değil!.."
"İn'âm" yani nimetleri hâvi "sırat" neleri ihtiva eder:
"Bunda dikkat çeken üç nokta mevcuttur:
Evvela, bizzat yol ve sırat en önemli nimet olan
azâmetli bir nimettir...
Sâniyen, in'amı sırat, çok önemli bir yardım olarak
anlaşılır...
Sâlisen, onlara izâfe kılınan bu sırat, kendi vazıları
olmayıp; vazı ve in'amı ilâhi olduğu ve onların sıratı
olması mazhariyet ve sülukları itibariyle bulunduğu,
anlaşılır..." (c:1;s:130)
Esasen, "Rahman"ın "rahmet"i sonucu oluşan bu
"in'âm olan yol", elbette ki kişiyi Rabbine kulluğunun
bilincine kavuşturacaktır; ki bundan da daha büyük
mutluluk olamaz!
Allah'ın bu genel “in'âm”ı dışında bir de özel “İn'âm”ı
vardır... Buna erenler kimlerdir?...
Bunlar gene Kur'ân açıklamasına göre, derece derece
“sâlihler, şehidler, veliler ve nebilerdir”... Bu nimetler ile
derece derece Allah'a yakın ve kurbet eylemişlerdir... ki,
"İHDA" yı bu "yakîne ve kurbete götüren yola"
anlamında da anlayabiliriz...
İçlerinde olunmaması uyarılan "mağdubın" ve
"daalliyn" kimlerdir...
"Mağdubin", "gazaba uğramışlar" anlamına
kullanılmıştır...
"Zulmedenin fiilinin neticesini oluşturma
düşüncesi", "gazab" olarak tanımlanır...
En büyük zulüm de, kişinin, "nefsine olan zulmüdür";
ki buna "şirk" denir!...
"ŞİRK", "özellikleri ve sıfatlarıyla SONSUZSINIRSIZ”
ve Vâhid-ül AHAD ALLAH" olup “ALLAH
İsmiyle İşaret Edilen’in yanı sıra bir tanrı kabullenme
anlamını meydana getirecek şekilde, gerçeği örten fikir
ve kabulleniştir!.
Ki bu hâl netice itibariyle "gazâb"ı doğurur...
Bu durumda "mağdubin" diye işaret edilenlerin "şirk"
ehli olan "müşrik"ler yani "TANRI kavramına inananlar"
olduğu mânâsı anlaşılır...
"Daalliyn"e gelince
"Dalâl ve dalâlet" doğru olan yoldan hataen veya
kasten "sapmak"tır...
Yani, doğru yol üzere iken, hata yapmak suretiyle veya
kastı mahsûsa ile, yürüdüğü istikametten başka bir yöne
yönelmektir "dalâl"...
Şayet bir kişi gerçeği bulmuşken, o gerçek üzere iken,
gerçekten ayrılmasına yol açan fikri kabullenir ve o
görüşe yönelirse, buna "dalâlete sapma" denir..
Doğrusu Allah indindedir elbet; ancak, bizim
anladığımız kadarıyla, âyette geçen ""MAĞDUBİN"
denilenler, “şirk” yollu, baştan beri "Tanrı kavramını
kabul edenler"dir ki bunun da din terminolojisinde
karşılığı "müşrikler"dir...
"DALLİYN" ise, "ehli kitap" denilen; kendilerine işin
doğrusu bildirilmiş, ALLAH indindeki tek DİN'den yani
İSLÂM'dan, yani Hazreti Musa veya Hazreti İsa
öğretisinden "SAPANLAR"dır!..
Evet, "FÂTİHA" sûresinin derinliklerine olan
müşahedemizden şimdilik anlatabileceklerimiz bu
kadar...
Bu durumda, SİSTEMİ bu kadar fark ettikten sonra
nasıl "KORUNMALIYIZ"..?
KORUNMAK iÇİN "MÜTTAKİLER"
.Şayet dikkat ettiyseniz, "İKRA" ayetlerinde "neyin",
"niçin", ve "nasıl" "oku"nması üzerinde durulmuştu...
"Besmele'li Fâtiha" sûresinde ise "İnsanda, ALLAH
kavramının ne olduğunun bilinci uyandırılmaya
çalışılıyor ve evrende geçerli sistem ve insanlığın
tâbi olduğu mekanizma" açıklanıyordu...
Nihayet şimdi ele aldığımız Bakara Sûresi’nin bu ilk
âyetlerinde ise bunların devamı olarak, insanın neler
yapmak suretiyle, “nasıl korunabileceği”
belirtilmektedir..
Şayet, "OKU"NAN sistemi, böylece anlayabildiysek; bu
durumda elimizden ne gelir..?
Ne yaparsak, bizden ne meydana gelirse,
karşılığında -ya da bir diğer ifade şekliyleneticesinde
bizim için ne gibi şartlar oluşur?
Bu soruların cevabını da, gene "Kur'ân-ı Kerim’e";
"Bakara" Sûresi’nin ilk beş âyetine dayalı bir şekilde
vermeye çalışalım...
Bu âyetlerin mânâsı için genel anlamıyla şunlar
söylenebilir:
"Elif, Lâm, Mim...
Hak olduğuna şüphe götürmeyen o Kitap, korunmak
isteyenlere hidâyettir...
O korunmak isteyenler görmediklerine (gayba) iman
ederler; namazlarını ikâme ederler; kendilerine rızık
olarak verdiklerimizden, Allah adına bağışta
bulunurlar..
Onlar sana inzâl olana ve senden evvelkilere inzâl
edilenlere iman ederler; âhırete îkan halindedirler...
İşte onlar Rableri tarafından hidâyete erdirilmişler
ve böylece kurtulmuşlardır!.(2-1/5)
“Kurtuluşa ermiş olmanın” şartlarını bildiren bu
âyetlerin mânâsını çok iyi anlamak gerektir.. Zira, bir
şeyi yapmak için, önce o şeyin ne olduğunu bilmek îcap
eder..
İşte bu âyetlerde, her şeyden önce, "korunmak
suretiyle kurtuluşa erenlerin" özellikleri ve faaliyet
alanları açıklanmaktadır...
Kim neye nasıl yaklaşır, ne yaparsa korunmuş ve
kurtuluşa ermiş olur?...İşte önemli olan olay budur!..
Öyle ise konuya ilk âyetin ilk harflerinden girelim;
"Elif... Laaam... Miiiym...!"
Hemen şunu ifade ederek söze başlayalım...
Bu harfler "müteşâbihat"tır!...İşaret etmek istenilen
mânâları teşbih yani benzetme yollu ifade eden anlatım
tarzındandır...
Diyeceksiniz ki, nedir "müteşâbihat" ?.. Buradaki
mânâsı ne?...
"Müteşâbihat"; buradaki mânâsıyla, ifade ettiği çok
geniş kapsamlı anlamlar genelde beşer aklının
alamayacağı boyutlarda gerçekleri vurguladığı için
çözülemeyen, anlatımlar ya da kelimelerdir!..
Umumiyetle beşer aklı, geniş kapsamlı, çok yönlü ve
çok boyutlu değerlendirme yetisinden mahrum olduğu
için, anlatılanları hep tek yüzlü değerlendirir...
O meşhur körler gibi...
Görür, gördüğünü bilir, ve bildiğini değerlendirirlerden
biri istemiş ki "körler"de "fili" tanısın!... Almış birkaç tane
körü yanına, götürmüş filin önüne...
-İşte, demiş, fil önünüzde!... Yıllardır aradığınız,
ermek, tanımak istediğiniz fil bu!.. Tanıyın bakalım!...
Arzunuza nâil olun...
Ama neylesin körler!... Allah, basiretlerini almış
ellerinden!... Göz yok, görüş kayıp!..
Fili tanımak için tek bir yolları var, elleriyle bir
tarafından dokunarak karine ile ne olduğunu anlamak...
Bunun için de, elbette yapışacaklar filin bir tarafına...
Kimi filin hortumunu eline almış, kimi kuyruğunu!...
Kimi kulağına yapışmış, kimi karnına!... Kimi bacaklarına
sarılmış, kimi göğsüne!....
Derken sormuş, onları getiren görür, gördüğünü bilir,
bildiğini değerlendirir..
-İşte erdiniz file!... Haydi bana târif edin fili...
Başlamış “köreler fili târife”...
-Fil, sütun gibi bir hayvandır!... demiş bacağını
tutan...
-Fil, küp gibi bir hayvandır!... demiş karnına
dokunan...
-Fil, duvar gibi bir hayvandır!... demiş göğsüne
değen...
-Fil, yılan gibi bir hayvandır!... demiş hortumunu
eline alan...
-Fil, kamçı gibi bir hayvandır!... demiş kuyruğuna
yapışan...
-Fil, yaprak gibi bir hayvandır!... demiş kulağını
avuçlayan...
İbretle seyretmiş, onların bu hâlini, getiren zât...
Sonra düşünmüş kendi kendine..
“Fili verirsen körlerin eline işte böyle
değerlendirirler; daha ne beklenir ki!”...
Evet, beşer hafsalasanın alamayacağı boyutlarda
evrensel SİSTEMİ ve gerçekleri açıklayan Kur'ân-ı
Kerim’i tek yönlü ele alarak; sadece “tefsir”
bilgisiyle, asırlar öncesinin dar görüşüyle açıklamak;
ya da sadece "tasavvufun" mecâzi anlamlarıyla onu
çözmeye çalışmak; sırf "fıkıhçı" ya da sırf "kelâmcı"
olarak olaya bakmak; yahut da sadece çağdaş
bilimlerle, Kur'ân-ı Kerim’i bir bilim kitabı olarak
değerlendirmeye çalışmak, "körlerin fili tanıma
çabasından" öteye geçmez!...
ALLAH, olaylara yüzeysel şekilde yaklaşıp, konuyu
ilgilendiren bütün ilimleri kapsamayan bir bakış açısıyla
ele alanların; "Kur'ân işte bu açık hükümlerden
ibarettir ve bunun ötesinde başka bir şey yoktur"
demelerini kesmek; ve tefekkür ehlini ödüllendirmek; ve
hem de o devrin şartlarında anlaşılması olanaksız bazı
gerçekleri, o günden bildirmiş olmak amacıyla, bir çok
hususu "müteşâbihat", yani "benzetme yollu anlatım",
yani "mecâzi anlatım", yani "sembollerle anlatım"
yoluyla gerekli bilgileri sergilemiştir. bizlere... Elbette,
basiret ehli olan, yüksek tefekkür gücü bağışlanmış
zevâta...
Şunu çok iyi bilelim ki. evrenselliğin sergilendiği o
muhteşem Kitabı üst düzeyde anlamak, sırlarını deşifre
etmek istiyorsak, tek bir daldaki ihtisasla bunu
gerçekleştirmemiz asla mümkün olmayacaktır...
Meğer ki ilâhi inâyet ve hidâyet ulaşa!...
Aksi takdirde, kişilerin, tek bir dalda yaptıkları
çalışmalara dayanarak, "Kur'ân-ı Kerim"in ifade ettiği
tüm mânâları kapsar bir biçimde "sentez hükmü"
vermeleri mutlaka yanıltıcı olacaktır!.
Zira, "Fıkıhçının", "tefsircinin", "hadisçinin",
"kelâmcının", "tasavvufçunun" ya da "doktorun",
"fizikçinin", "matematikçinin" sadece "branş"
bilgileriyle olayı irdelemesi ve bir senteze gitmesi,
böylece de Kur'ân ’ın tümü hakkında hüküm vermesi
çok yanıltıcı sonuçlar doğurabilir.. Bu durum da neticede
önemli sapmalara neden olabilir...
Dolayısıyla, bizim için en ehven yol, her daldan
"olayın sistemini" kavrayabilecek ölçüde bilgi sahibi
olarak, çok geniş kapsamlı perspektifle çözüm
aramaktır!...
Bunun için de üzerimize düşen, "ALLAH"ın
"OKU"mamız için karşımıza çıkardığı "SİSTEM
KİTABINI" iyi anlayarak, doğada akıl ve mantık dışı hiç
bir şey olmadığını fark ederek, çok yönlü
değerlendirmeye başlamaktır.
İşte böylece ele alırsak "müteşâbihat" olan harfleri...
"Elif... Laaam... Miiiym!."
Bu harflerin ne anlama geldiği hakkında çeşitli
düşünürler, çeşitli fikirler ileri sürmüşlerdir..
Bu harfler gibi, gene sure başlarında yer alan "Kaf, ha,
ya, ayn, sad" ve "Ha, mim, ayn, sin, kaf" harflerinin
"ALLAH" isimleri arasında bulunduğu ve Hazreti
Rasûlullah Aleyhisselâm’ın bu isimleri okuyarak dua
ettiği bilinen bir olaydır.
Bu itibarla bu harflerin "ALLAH" isimlerinden olması,
büyük bir olasılık olarak ileri sürülmüştür..
Öte yandan, Hazreti Ebu Bekir'in bu konuda şöyle
dediği naklolunur:
-Her kitapta Allah'ın bir sırrı vardır... Kur'ân’ daki
sırrı da, evvelleridir..
Hazreti Âli dahi bu konuda şöyle demiştir:
-Her kitabın bir özü vardır; bu kitabın özü de
hecelenen harflerdir...
İbni Abbas ise her bir harfin "ALLAH"ın bazı isim ve
sıfatlarına işaret ettiğini belirterek şöyle yorumlar:
-"Elif": “AHAD, EVVEL, EZELİ, EBEDİ” gibi isim ve
sıfatlara; "Laaam": O'nun "LÂTİF" oluşuna; "Miiiym":
“MELİK, MÂLİK, MECİD, MENNAN” gibi isim ve
sıfatlara işaret eder!.
Bunların dışında kalan bazı yorumlar ise şöyle:
-Elif, ALLAH'a işaret eder; Laaam, Cebrail'e; Miiiym,
Muhammed Aleyhisselâm’a... Yani, "ALLAH kelamı,
Kur'ân-ı Kerim, Cebrail tarafından Muhammed
Aleyhisselâm’a vahyedilmiştir", anlamını taşımaktadır
bu üç harf; denilmiştir...
-Elif, “ene”; Laaam, “Allah”; Miiiym, “Alim”
anlamına gelir ki mânâsı “Ben Allah, bilirim”dir...
Bizim bu konudaki müşahedemize göre ise;
-"Elif", "Ahad" isminin mânâsına;
"Laaam", "Lâtif" ismi yönünden "Ulûhiyet"e;
"Miiiym" ise "Hakikatı Muhammedi"ye işaret
etmektedir..
"Elif", "Laaam" ve "Miiiym" dikkat edilirse, "Fâtiha"
sûresi’nin hemen akabindeki ilk âyettir; ve sanki iki
sûre-metin arasında bir köprü teşkil etmektedir.
"Fâtiha" Sûresi "Allah" indindeki âlemlerden ve
içindekilerin yerinden; "Allah"ın "RAB"olarak onlar
üzerindeki tasarrufundan; ve dahi yarattıklarının
genel ve özel rahmetle hidayet üzere kulluklarını
yerine getirişinden bahsederken...
Bu harfler, "AHAD" olan "Zât"ın "ULÛHİYET"
kemâlâtının "LÂTİF" olarak, tüm varlığın özü ve aslı olan
"Muhammedi Hakikat"tan zuhûrunu özetlemektedir...
İlk yaratılmış olan "Ruh-u A'zâm"dır!.
"Ruh-u A'zâm"dan, bilinci yönüyle "Akl-ı Evvel"
diye de bahsolunur... Hazreti Rasûlullah
Aleyhisselâm’ın ruhunun hakikatı, özü, aslı, orijini de
budur... Bu mertebede henüz bireyler ve bireysel
ruhlar sözkonusu değildir...
Burada, "AHAD ", olan "ALLAH"ın "ULÛHİYET"
kemâlâtının, "Muhammedî hakikat"tan zuhûru, yani
"kesrete" dönüşmesi ifade edilmiş; ve bunun
arkasından da, kesretin tafsili mâhiyetindeki ana
metne girilmiştir...İşte bu ilk üç harf ile...
"AHAD" oluşu, sonsuz-sınırsız varlığıyla
kendisinden gayrının mevcut olmayışına işaret
edilmektedir...
"AHAD" olan "ALLAH"ın, kendisinde bulunan
sayısız özelliklerin toplamıyla oluşan sonsuz
kemâlâtı, O'nun "ULÛHİYETİ"ni yani "ALLAH"lık
kemâlâtını teşkil etmektedir... Bu sonsuz kemâlâtın
ortaya çıktığı yer ise, orijinaliyle evrendir!... Yani,
Hakikatı Muhammedi!...
İşte bu giriş faslından sonra, "Miiiym"e atıf yapılarak,
şöyle denilmektedir:
"İŞTE O KİTAP..."
Burada bahsedilen "İŞTE O KİTAP", öncelikle, "İKRA",
yani "OKU" hükmüyle "okunması" istenilen; "ALLAH”
ilminin eseri olarak, kudretle yazılmış "Evrensel SİSTEM
Kitabı"dır ki, herkes için anahatlarıyla okunması
mümkün olduğundan, "...KUŞKULANILACAK YANI
YOKTUR".
"İşte O Kitap" anlamında olarak "Kur ’ân-ı Kerim" dahi
anlaşılabilirse de; ve bu mânâda, "içinde yazılı olan
bilgiler dolayısıyla, kuşku uyandırır, şüpheyi celbeder
yanı yoktur" anlamına değerlendirilebilirse de; biz bu
hususun en geniş kapsamıyla anlaşılmasından ve
değerlendirilmesinden yanayız!...
Bu takdirde giriş şu mânâyı veriyor demektir:
"Miiiym" diye isimlendirilen, " ALLAH” isimlerinin
anlamlarının ve dolayısıyla sonsuz hikmet ve
kemâlâtının sergilendiği İŞTE O KİTABIN KUŞKU
UYANDIRIR HİÇ BİR YANI YOKTUR!..."
Zira, öylesine muazzam bir SİSTEM, öylesine
muhteşem bir mekanizma oluşturulmuştur ki, bunu
meydana getiren bir İLİM ve KUDRET sahibi
Yaratıcısının olmaması, asla düşünülemez !..
Elbette ki düşünebilen beyinler için...
İşte bu sebepledir ki, düşünebilen, mantık sahibi,
SİSTEMİ “OKUYAN” ve bundan dolayı da, " KORUNMAK
iSTEYENLER için, bu evren kitabı bir HİDÂYET
vesilesidir"!...
Veya...
Açık-seçik ortada olup hakkında şüphe duyulması
mümkün olmayan "İŞTE O" evrensel "KİTAP", varoluşu,
yapısı ve çalışma sistemi itibarıyla, büyük bir ibret
olduğu için; "okunması" hâlinde, "KORUNMAK
İSTEYENLERE HİDÂYETTİR" !.
Ya da...
"SİSTEM"e dikkati çeken "İŞTE O KİTAP" yani "Kur'ânı
Kerim", "KUŞKULU HİÇ BİR YANI OLMAMASI
SEBEBİYLE", tefekkür gücü zayıf olduğu için
"okuyamayıp", itimat yollu "iman" ile yürüyen
"KORUNMAK iSTEYENLERE HİDÂYET"tir...
TAKVÂ
“KORUNMAK İSTEYENLER” diye Türkçeleştirdiğimiz
"MUTTAKÎLER" tâbiri üzerinde duralım biraz da...
"TAKVÂ", karşılaşacağı bir tehlikeden korunma
anlamınadır... Kişinin neticede azâb ve sıkıntı, üzüntü
duymasına yol açacak her türlü olay mânâsına gelir...
"MUTTAKÎ" ise "KORUNAN" anlamını ihtiva eder...
"KORUNMAK" isteyenler için olayın üç boyutu vardır;
1-“Şirk”ten korunma: Allah yanı sıra tanrı
kabullenmekten kaçınma.
2-“Günah” kabul edilen hususlardan uzak kalmak
suretiyle korunma.
3-"ALLAH"ın "KULU"na yakışmayan düşüncelerden
arınmak suretiyle korunma.
Bir ve ikinci tür korunmalar her yerde anlatıldığı için
tekrarını zâid addederek, kısaca üçüncü tür "korunmayı"
izah etmeye çalışalım...
"ALLAH" "KULU"na yakışan odur ki;
Her an, her yerde, her nefeste, daima, "ALLAH"a
“kulluk” için varolduğunun bilincinde olarak; O'nun esmâ
ve sıfatıyla var olduğunu; O'nun yanında bir “hiç”
olduğunu; tüm duygu, düşünce ve fiilinde “benliksiz” bir
biçimde O'nunla olduğunu hissedip yaşasın...
Karşısındakinin dahi, "ALLAH" esmâ ve sıfatının
mazharı olarak var göründüğünü; fiillerinin yaratıcısının
"ALLAH" olduğunu müşahededen bir an bile kesilmesin...
Ve her hâlinde bu "korunma" üzere olsun...
Şimdi olaya bir de en geniş kapsamlı hâliyle bakalım...
"KORUNMA" neden?... Ve niçin bütün insanlara "hidâyet
değil" de, sadece "korunmak isteyenlere hidâyet" ?..
Hatırlayalım âyetin mânâsını:
-"KUŞKULANILABİLİR HİÇ BİR YANI OLMAYAN O
KİTAP, KORUNMAK İSTEYENLERE HİDÂYETTİR..."
" ALLAH " düzeni olan bu evrensel SİSTEMDE,
görülmektedir ki, her birim varolmakta, yaşamakta,
üremekte ve ölmekte yani dönüşüme tabi olmaktadır..
Herkes için geçerli olan kural budur!..
Buna göre, bir insanın geleceğini yani ölüm-dönüşüm
ötesini düşünüp, en azından bu köşenin ardında
kendisini bekleyeni araştırması zorunludur...
Burada Hazreti Âli'nın birisine verdiği cevap son
derece ilgi çekici ve ibret vericidir...
Ölüm ötesinin konu edildiği sırada, karşısındaki sorar:
-Âhirete hazırlanmamı istiyorsun Ya Ali; ama ya ölüm
ötesinde dediklerinin hiç birisi yoksa?.
Hazreti Âli son derece güçlü bir derin düşünce ve
mantık eseri olan uyarıyı yapar:
-Şayet senin inancın üzere, ölüm ötesinde hiç bir
şey yoksa; şu anda bunları yapmaktan dolayı benim
ölüm ötesinde hiç bir kaybım olamayacaktır!...
Ancak, ölüm ötesinde Allah Rasûlü’nün haber
verdikleri karşına çıkınca; ve sen de o haber
verilenlere göre hazırlıklı değilsen; ebediyyen başına
gelecekleri düşünüyor musun?..
Bu durumda neleri yitirmiş olacağını ve bir daha da
asla telafi edemeyeceğinin acaba bilincinde misin?..
Şimdi en basit düzeyde düşünelim...
Ölüm ihtimali olan yükseklikten kendinizi aşağıya
atmıyorsunuz!..
Gene aynı tehlike sözkonusu ise, denize de
girmiyorsunuz!... Başınıza gelecek tehlikeden
"korunmak için"!.
Demek ki doğal olan, tehlikeden “korunma”
düşüncesidir!.. Hele bazılarının şu sözü ne kadar
enteresandır...
-Canım öldükten sonra bakarız!... Eğer devamı varsa
hayatın, o zaman elbette bir şeyler yaparız!...
Adam hiç yüzme bilmiyor... Uyarıyorsun,bir gün denize
düşersin; iyisi mi şimdiden tedbirini al, yüzme öğren!...
Cevap veriyor size...
-Denize düştüğüm zaman yüzmeyi öğrenirim
elbet!!!...
Öyle ise Evrensel Kitap olan yaşam SİSTEMİ gerçeği
de, "okunabildiği" takdirde fark edilecektir ki; insan için
ölümötesi yaşam sözkonusu olduğunda pek çok tehlikeler
mevzubahis olacaktır... Bu durumda akıllı bir insan için
de yapılacak en iyi iş elbette ki bu tehlikelere karşı
"korunma" tedbirlerine başvurmaktır...
Peki öyle ise nedir "KORUNMA" tedbirleri?...
"KORUNMAK İSTEYENLER", neler yaparak bu konuda
başarılı olup; tehlikeleri yarıp geçerek kurtuluşa
ererler?..
GAYB NEDİR?
"İŞTE ONLAR, GAYBA İMAN EDERLER;
NAMAZLARINI İKÂME EDERLER; VE KENDİLERİNE
VERDİĞİMİZ RIZIKTAN ALLAH iÇİN BAĞIŞTA
BULUNURLAR...
VE YİNE ONLAR, SANA NÂZİL OLANA VE SENDEN
ÖNCE NÂZİL OLANA İMAN EDERLER; VE ÖLÜMÖTESİ
YAŞAMA ÎKAN SAHİBİDİRLER..."
Yukarıda anlamını vermeye çalıştığımız âyetlerde
görüldüğü üzere "korunmak için" en başta gerekli olan
"GAYBA İMAN"dır..
"GAYB" kelimesiyle bizim beş duyu adını verdiğimiz
kesitsel algılama araçlarımızla tespit edemediğimiz
âlemler(boyutlar) ve bu âleme (boyuta) ait varlıklar
anlatılır...
Beş duyu dediğimiz kesit tespiti yapan araçlarımızın
kapasitesi dışında kalanları algılayamayan beyin,
bunların tümünü "GAYB" olarak nitelendirir... Beş duyu
aracılığıyla ile değerlendirilebilenlerin adı ise Din dilinde
"şehâdet" âlemidir... Ki bu bizim “madde âlemi (boyutu)”
dediğimiz kısımdır...
Madde âlemi, beş duyu verileriyle kayıtlanmış
beynin "varsayım" dünyasıdır... Çünkü gerçekte evren
tümüyle bir ışınsal yapıdır ki; her dalgaboyu
kesitinden, farklı boyutlar yani âlemler oluşmuş
bulunmaktadır...
Farklı dalgaboylarından oluşmuş katmanlardaki
varlıkların her bir türüne göre de içinde bulundukları
âlem(boyut) kendi “MADDE” âlemleridir...
Yani "madde âlemi" diye gerçek ve mutlak tek bir
"madde âlemi" olmayıp; her boyut varlığının kendi
katmanı, onun kendi özel "madde âlemini"
oluşturmaktadır...
Bu itibarla, "ölümötesi" yaşama geçenler dahi, bir tür
"madde âlemi" içinde yaşamaktadırlar... Keza,
"cehennem" ya da "cennetler"; ya da şu an için
“cinlerin” kendi boyutları dahi, onların algılamalarını
sağlayan duyu araçlarına GÖRE "madde âlemidir"...
Bu olayı giriş bölümümüzde detaylı olarak izah ettiğim
için burada tafsilâta girmeyeceğim.
Ancak şu kadarını ifade edeyim ki, insanın bir
düşünsel yapısı vardır; bir de bedeni... Düşünsel yanı
olan “bilinç” ya da “şuur” hiç bir zaman “bedensiz”
kalmaz!... Bu beden, biyolojik-fiziksel beden olabilir; ya
da “RUH” adı verilmiş bulunan halogramik ışınsal beden
olabilir....
Netice itibariyle, insan, sonsuza dek, bir bedenlebilincin
bütünü olarak yaşamına devam eder.
Eski asırlarda, eski asırları günümüzde
seslendirenlerde, çağdaş bilgiler olmadığı için gereksiz
tartışmalarla uğraşılmıştır...
Ölümden sonraki beden, yani kıyâmette(haşr) tüm
insanların toplu olarak bir arada bulunacakları safhadaki
beden, ya da daha sonraki aşamada yaşanacak hayat,
bedenli mi bedensiz mi; “ruh”la mı, “ruh” artı “madde
beden”li mi; gibi çağımız bilimi ışığında hiç bir anlamı
olmayan tartışmalar!...
Helikopterin seyyahat aracı olduğu ortamda; kağnı
arabasının tekerleğinin ceviz mi, gürgen mi; ya da altı
ortalı mı, sekiz ortalı mı olmasının tartışılması gibi!... Ya
da qurtz teknolojisi kullanılırken, kum saatinin fazilet ve
faydalarından sözetmek gibi...
Madde ve maddeötesinin gerçekte, tek bir tümel
yapının göresel katmanları olduğunu farkedip kavrayan
bir kişi için, bunlardan daha anlamsız soru olamaz!...
Bugünkü algılama aracımıza göre, şu içinde
bulunduğumuz katman "madde"dir!... Bu bedenden
ayrılıp ışınsal bedene geçtiğimiz anda da, o beden
yapımıza GÖRE, o katman "madde olarak
algılanacak"tır!...
Durum eğer iyice kavranılırsa, fark edilecektir ki, biz
sonsuza dek, nitelikleri birbirinden farklı da olsa, her an
"madde" âlemleri içinde yaşamımızı sürdüreceğiz!... Bu
göresel "madde" âlemlerine (boyutlarına) ne isim
verilirse verilsin!...
Evet, işte şu ana kadar bahsetmiş olduğum
algılayamadığımız boyutlar ve o boyutlara ait tüm
varlıklar "GAYB"ın iki türünden biri olan "GAYB-I
MUZAF" sınıfındandır..
"GAYB" ikiye ayrılır;
1- "GAYB-I MUZAF"... "İzâfi-göresel Gayb"
2- "GAYB-I MUTLAK"... "Kesinlikle algılanması
mümkün olamayan Gayb"
“GAYB-I MUZAF”, izâfi yani göresel
algılanamayanlar, anlamınadır.. Yukarıda açıklamaya
çalıştığımız hususlar için kullanılır...
“GAYB-I MUTLAK” ile ise sadece "ALLAH"ın ilmi
kastedilir!... Hiç bir yaratılmış, "ALLAH" ilminde ne
vardır, asla bilemez ve bu ilmi kapsayamaz!...
Keza, "ALLAH" Zâtı itibariyle "Mutlak Gayb"tır!...
Bilinmesi, kavranılması, tefekkürü kesin olanaksızdır!...
Hiç bir yaratılmış, O "ZÂTI" algılayamaz!... Ancak izhar
ettiği mânâlar yollu, bu mânâları yaratan şu özelliklere
de sahiptir, denebilir!...
-"GAYBI ANCAK ALLAH BİLİR, başkası bilmez"
denilen gayb, "mutlak gayb"tır!...
"Mutlak Gayb"ın dışındaki "izâfi gayb" ise, "ALLAH"
dilemesi ve takdiri sonucu olarak bilinebilir...
Ve bu biliş, "Allah"ın muradı doğrultusunda çok yönlü
olabilir...
Gerek kerâmet adı verilen yoldan Evliyaullah’ın
"keşif" ve "fetih" sonucu erdikleri; ve gerekse de
istidrac yollu gerçekten sapmış kişilerin bildikleri
"algılayamadıklarımız" hep bu durum sonucudur...
Öte yandan, "göresel gayb"ın en önemli bölümü,
"âhiret" dediğimiz, ölümötesi yaşam boyutudur... Kabir
alemi; berzah alemi; mahşer âlemi; sırat süreci;
cehennem ve cennet yaşamları hep bu "göresel gayb"
ismi altında mütalâa edilir...
"Hazreti MUHAMMED'in AÇIKLADIĞI ALLAH" isimli 4.
baskısı yapılan kitabımızda detaylarını verdiğimiz üzere;
Kabir âlemi, kişinin biyolojik halihazır bedenini
terketmesinden sonra içinde yaşadığı mezardan geçtiği
alem ya da boyuttur!..
Berzah âlemi ise, Nebiler, şehitler ve bazı velilerin
halen yaşamakta oldukları ve zaman zaman biraraya
gelerek görüştükleri âlemdir...
Mahşer âlemi ise, "kabir âleminde kabuslar içinde
veya güzel görüntülerle" yaşamlarını sürdürenler ile;
“berzah” âleminde serbest dolaşanların tümünün bir
araya geleceği; ve herkesin dünyada yaptıklarının kesin
neticelerini görüp alacağı süreçtir!...
Sırat devresi ise, "cehennem" içine çekilmekteki
dünya üzerinde bulunan, insanların, "cennetler" ismiyle
tanımlanan ortama kaçış olayıdır...
Dünyada iken yaptığı çalışmalar sonucu elde ettiği güç
oranında, kişiler, geçiş süreci içinde cehennemin
ıstırabını çekerler... Ya da güç yetersizliğinin doğal
sonucu olarak, kaçamayıp, sonsuza dek orada kalırlar...
Yahut da, bütün bu aşamalardan geçerek, neticede
“Cennet” ismiyle işaret edilen, ALLAH'ın kendisine
bahşetmiş olduğu “hilâfet” özellikleriyle, her istediklerini
oluşturacakları mutlu yaşam boyutuna geçerler...
İşte belki de yüzmilyonlarla seneleri kapsayacak böyle
bir süreç ve olaylara “gayb” kelimesiyle işaret
edilmiştir!...
Diğer taraftan olayın bir başka yönü daha vardır...
İnsan türüne göre gayb başkadır; cin türüne göre gayb
başkadır; melek türlerine göre dahi gayb başka
başkadır!..
Yani, sadece insana "göre" gayb sözkonusu olmayıp,
tüm varlık türlerine göre de "gayb" değişik değişiktir... Ki
bu yüzden, bu "gayb" türüne "gaybı muzaf" yani
"göresel gayb" derler..
Ayrıca, "B"ilgayb" ibaresini, "B" sırrına dayalı bir
şekilde anlarsak;
“Onlar, gayblarında bulunan "hilâfet" sırrını
oluşturan "Allah" isimlerinin işaret ettiği biçimde,
gayblarının, "Gaybı Mutlak" olduğuna; bunun asla ve
kesinlikle kapsanamayacağına ve kavranamayacağına
iman ederler.”mânâsını dahi farkedebiliriz!.
"İMAN"a gelince...
"Yu'minune bilgaybı" daki “İMAN”a...
Burada bahsedilen "iman" iki mânâda anlaşılır...
Tahkike dayalı inanış... Yani, kişinin yapmış olduğu
araştırma ve tetkikler sonucunda işin hakikatını anlaması
ve aklının erebildiği kadarını kavrayıp; aklının
eremediğine de iman etmesi..
İşte bu, "tahkik" yoludur...
Sezgiye dayalı inanış... Genelde tüm inananların
içlerinde hissettikleri bir inanış... Zorlamayla bir nedene
bağlanabilir; ama gerçekte, sadece bir sezgi, bir hissediş
ile oluşan saf bir imandır...
Bir de bu ikisinden ayrıca, çevrenin etkisiyle, “herkes”
öyle diyor, kabulleniyor, diye taklid yollu inanış!..
Bütün bunlardan sonra, bir de imanın çok üst derecesi
olan “ÎKAN” vardır ki, ona da sırası geldiğinde
gireceğiz...
Demek oluyor ki; "yu'minune bilgaybı" açıklaması
"GAYB"ın şartlanma veya hissediş, yahut da hakikatını
kavrama, şeklinde üç yollu kabullenilişini
açıklamaktadır...
ÇOK YÖNLÜ NAMAZ
"...Ve yukıymunes salâti..."
“...Ve namazı kaim kılarlar...”
Burada bir kaç mânâ anlıyoruz...
Şayet dikkat edersek, "yusallûne" yerine "yukıymunes
salâti" denmiştir... "Namaz kılarlar" anlamına olarak
"yusallûne" kelimesi kullanılabilecekken; toplu olarak
"namazın kâim kılınmasından", yani, bu kelimeyle
işaret edilen mânânın toplu olarak, elbirliğiyle
gerçekleştirilmesinden sözedilmektedir; ki, bu üzerinde
önemle durulması gereken bir işaret olmaktadır...
Ayrıca “salât” hem “dua” anlamındadır; hem de
“namaz” anlamına gelmektedir... Öyle ise olayı burada
da çift yönlü, yani her iki mânâya da dönük bir şekilde,
ayrı ayrı değerlendirmek mecburiyetindeyiz..
Yani, “salât”ın hem bireysel işlevi sözkonusudur, hem
de toplu işlevine dikkat çekilmektedir...
Toplu ve bireysel uygulaması sözkonusu olan “salât”ın
hem “dua” yanı, hem de “namaz” yanı mevcuttur...
Ve “NAMAZ”ın dahi, “kılınması”; “ikamesi”; “vustâsı”
ve “daîmisi” mevzubahistir!...
Bize bu konuda açılanlardan, anlatabileceğimiz
kadarıyla, bunları izaha çalışalım...
“SALÂT” kelimesinin mânâsını ister “DUA” anlamıyla,
ister “NAMAZ” anlamıyla değerlendirelim, her iki şıkta da
faaliyet beyinde ve düşüncede olmaktadır...
“DUA ve ZİKİR” isimli kitabımızda açıkladığımız
şekilde, “DUA”yı “yönlendirilmiş beyin dalgaları” olarak
mütalâa edebiliyoruz...
Namaz dahi; “okunan şeylerin mânâsının bilinmesi
zorunlu olmadığına” göre bir yönüyle tamamen beyin
faaliyetleriyle ilgili olarak karşımıza çıkmaktadır...Ki bu
durumun beyni nasıl ilgilendirdiğini “İNSAN ve SIRLARI”
isimli kitabımızda tafsilâtlı olarak anlatmıştık...
Böyle olunca, farkedilmektedir ki, en alt düzeyde
yerine getirilen “SALÂT” ile, yani “namaz kılınarak”,
"ALLAH" isimleriyle bezenmiş ve oluşturulmuş beyin
tarafından, okunan âyetler ve dualar ile ilgili konuda
“yönlendirilmiş dalgalar” üretilerek bunlar hem dışa,
çevreye yayılmakta; hem de “Ruha yüklemektedir”!.
Bireysel mânâda yapılan bu çalışma, şayet toplu olarak
yapılma yoluna dökülürse, o zaman olay çok daha büyük
boyutlarda sonuçlar oluşturmaktadır... Yani, “cemaatle
namaz” veya “toplu dua” gibi!...
Çünkü pek çok beyinden yayılan güçlü yönlendirilmiş
beyin dalgalarının istenilen amaca dönük bir şeyler
oluşturma ihtimali çok daha fazladır!..
İşin içyüzü böyle olunca, “salâtı ikâme etmenin”
mânâsını, “inananların inançları doğrultusunda güçlü
beyin dalgalarını kullanmak suretiyle, topluma yararlı
yön verme” anlamında değerlendirebiliriz sanırım... Bu
mânâda yağmur dualarından; düşmanın kahrına; ya da
HACDAKİ milyonların vakfe duasına kadar çeşitli duaları
hatırlayabiliriz.
Diğer taraftan olayı “namaz” olarak ele aldığımızda da
aynı hususa işaret edildiğini görmekteyiz...
-"Cemaatle kılınan namaz, ferdi kılınan namazdan
yirmibeş kat daha kazançlıdır" şeklindeki Rasûlullah
açıklaması bu olayı açık-seçik vurgulamaktadır...
Demek ki, “salâtın topluluk tarafından ikâmesinin”
bir mânâsı da bu oluyormuş...
Gelelim “salât” kelimesinin “bireysel namaz” olarak
anlaşılması doğrultusunda fark edebileceğimiz anlayış
seviyelerine...
“NAMAZ”ın “kılınmasına”, “ikâmesine”, “vüstâsına”,
“daîmisine”...
Kılınan namaz, genelde pek çoğumuzun her gün
kılmakta olduğu namazlardır... Namaza durur, okunması
gerekli olanları, bir çoğumuz mânâlarını dahi bilmeden
okur, gerekli hareketleri yaparak ibadetimizi
tamamlarız...
Bu arada aklımıza çeşitli olmadık fikirler de gelebilir,
ve elde olmaksızın onları düşünebiliriz... Bu kılınan
namazın faydası, öncelikle emre uymanın getirdiği imanı
kuvveden fiile dönüştürmektir..
İkinci olarak kazanç, namaz içinde okunanların
farkında olmasak dahi, bu mânâ ve enerjinin(nurun)
beyin tarafından ışınsal enerjiye çevrilerek ruha
yüklenmesi, böylece kişinin “nûrunun” artmasıdır.
Bu sebepledir ki, “ben namazın tam hakkını
veremiyorum; öyle ise hiç kılmayayım” denerek terki
kişi için çok büyük kayıptır!...
Maalesef, namazın “ikâmesi” denen husus günümüzde
namaz “kılınmasına” dönüşmüştür!... Yani, genelde edâ
edilen namaz, “ikâme” derecesinden, “kılınma”
derecesine inmiştir!...
Halbuki namazın “ikâmesi” ile “mi'râc” hasıl olur!..
Niteki Hazreti Rasûlullah Aleyhisselâm şöyle buyurur:
-"Namaz müminin mi’râcı ‘dır!.."
Namazın “müminin mi’râcı olması” kişinin "Allah"a
vuslatı demektir!..
“Varsaydığın” benliğinin “yok”luğunu müşahede ile
"ALLAH BÂKİDİR" diyebilmendir.
Eğer ki sen, namaz halinde, namazın hakkını
veremiyorsan, henüz namazı “ikame” edemiyorsun
demektir... Zira namazın hakkını vermenin en alt
derecesi “İHSAN” hâlidir...
Namazda “İhsan” derecesini Efendimiz Aleyhisselâm
şöyle anlatıyor:
-"Sen Allah'ı göremiyorsan dahi, Allah seni görüyor
olarak düşünüp, namazını böylece edâ etmendir
İHSAN!...
Bunu da, basit bir dille, “Allah'ın huzuruna çıkmak”
diye dilimize çevirmişler.
Halbuki, sadece namazda değil, her an O'nun
huzurundasın!... Her an O'nun huzurunda iken, bundan
gaflet edip; sadece namazda O'nun huzuruna girmeyi
kabullenmek, son derece önemli bir “SAPMA”dır!..
“Namazdasın, Allah'ın huzuruna çıktın”... demek son
derece fahiş bir yanlıştır!... Küfre kapı açan bir yoldur bu
düşünce!... Niye?
Çünkü, namazın dışında iken, O'nun huzurunda,
değilsin, o bulunduğun yerde O yok(!)... Seni görmüyor,
bilmiyor; ötelerde bir yerde oturuyor... da; sen namaza
durunca O'nun huzuruna gidiyorsun, giriyorsun!!!...
Olmaz böyle şey!..
Bu “sapmış” düşüncenin kişiyi getirdiği nokta,
"ALLAH"ı inkâr ve ötede, tepede, uzakta bir yerde ya da
boyutta bir “TANRI” kavramını kabullenmedir!...
İşte bu sebepledir ki, bu hususu iyi anlamak ve
değerlendirmek zorundayız...
-"Namaz dinin direğidir!"...
Buyuruyor Hazreti Rasûl Aleyhisselâm... Niçin?...
“Namaz dinin direğidir” deniyorsa şayet; önce
anlamak gerek... Nedir dinin direği?... “NAMAZ”!... Nedir
“NAMAZ”..? Ki “ikâme” oluna...
İkame olunan namaz ise “HUŞÛ” ile edâ edilen
“namaz”dır!.. Bu kişilerden "Namazlarında haşyet
hâlindedirler" denerek sözedilir!...
“Haşyet”, bilelim ki “korku” değildir...
“Korku”, kişinin zarar göreceği bir şey karşısında
“eyvah ne yaparım” duygusudur...
“Haşyet” ise, karşılaşılan azâmet, ihtişam, yücelik,
olağandışılık, ve daha bir çok bu tür tanımlamanın
getirdiği ulvîlik önünde; aczini, yetersizliğini ve nihayet
“hiçliğini” hissetme hâlidir.. Bu hissediş, “haşyet
duyma” olarak tanımlanır...
“Namaz”daki “haşyet”e gelince...
Basiret sahibi bir kişinin “haşyet” hâlini hissetmesi için
“ALLAHÛ EKBER” sözcüğünün mânâsını tefekkür etmesi
yeterlidir!..
Ancak, isterseniz bu hususu biraz daha sonraya
bırakıp, namaz öncesi gerekli olan hazırlıktan sözedelim;
“huşû ile namazın ikâmesi” için...
Dindeki tâbirleriyle namazın tamam olması için şu
şartlar gereklidir... Necasetten taharet, hadesten
taharet, setri avret, vakit, niyet, kıbleye yöneliş...
Bu altıya bir altı şart da namaz içi olarak eklenir:iftitah
tekbiri, kıyam, kıraat, rüku, sücud, teşehhüd miktarı
ka'dei âhire...
Şimdi bu toplam oniki şartı kısaca açıklayalım...
Necasetten tahâret, pislikten arınmaktır.. Görünür ve
görünmez olmak üzere iki türlü “necis” yani “pislik”
vardır...
Görünür olanı malum; büyüğüyle, küçüğüyle...
Görünmez olanı ise daha mühimdir ki, Kur'ân-ı Kerim
bu pisliği "ŞİRK" olarak açıklamış ve "ŞİRK EHLİ
NECİSTİR" hükmünü duyurmuştur!.
Kişinin namaza yönelmesi için önce "ŞİRK"ten
arınması gerekmektedir...
"Şirk", iki türlüdür;
Gizli şirk ve açık şirk!...
Konuyu fazla yaymamak için detayına girmiyorum...
Ancak düşünü dünyasında yer alabilen “GİZLİ ŞİRK”in ne
olduğunu öğrenmek isteyenler, "GAVSİYE AÇI
KLAMASI" ve "TECELLİYAT" isimli kitaplarımızı
inceleyebilirler...
Ancak şu da var ki, kişinin, "ALLAH İsmiyle İşaret
Edilen Zât"ın varlığını anlamadan, gökte tasavvur ettiği
bir tanrıya yönelmesi, ona ne dereceye kadar yarar
sağlar, bunun da üzerinde düşünmek gerekir sanırım..
İkinci şart Hadesten tahâret, yani abdest almak idi...
Maddisi suyla olur, ya da toprağa teyemmüm
ile...icabında bir bardak suyla abtest alınabildiğine;
teyemmümde, yüze toprak sürüldüğüne ve toprak
sürülen bir yüze de temizlenmiş diyemiyeceğimize
göre, bundan anlaşılmaktadır ki, abdestin maddi yönü
temizlik gayesine bağlı değildir...
Öyle ise, niçin abdest almaktayız? Bunun
açıklamasını da şu anda 9. baskısı yapılan “İNSAN ve
SIRLARI” isimli kitabımızda bulabilirsiniz...
Mânevi mânâda abdest ise, duyularından ve
organlarından sâdır olan fiillerden; yani bunları kendi
yarattığını sanıp kendine maletmekten arınmaktır...
Her şey bir hikmete dayalı olarak Hak tarafından
yaratılmaktadır; diyebilmektir!...
Ve hatta, idrak edebiliyorsan eğer, Hakkı “hikmet”le
kayıtlamaktan dahi kaçınmaktır!..
Setri avrete gelince... Genel anlamıyla, avret kabul
edilen yerleri namazda örtmek demektir. Erkek ve
kadınlar için farklıdır!..
Düşünsel boyuttaki setri avret için beşeri
şartlanmaların, değer yargılarının ve duyguların üzerine
şal atarak; objektif olarak "ALLAH" ilmine açık olmak
gerekir... Bu yapıldığı zaman, “benlik” kavramı örtülmüş
olur!.. Zira, “benlik” insanın ayıp yeridir; ki atılamıyorsa
dahi, hiç olmazsa örtülmelidir...
Vakit, namazın gerçekleşmesi için gerekli olan bir
husustur. Hangi vaktin içinde iseniz, o vaktin namazını
kılabilirsiniz ancak!...
O vaktin namazı dışında kıldığınız tüm namazlar
“yararlı” namazlar sınıfındadır...
Zâhirde, namazın bilinen beş vakti vardır... Derinlik
mânâsı itibariyle vaktin girmesi ise; kişinin “benlik”ten
arınmasıyla huzurullahta “benliksiz” olarak
yeralmasıdır!..
Niyet, kişinin namaza hazırlanma düşüncesidir..
Yöneliştir... Karardır... Hedef "ALLAH"ta yokluğunu
farkedip; dilinde okuyanın "O" olmasıdır!...
İstikbali kıble, Kâ'betullah’a yönelmedir.. Derinliği
itibariyle ise... Özündeki "ALLAH"a yöneliştir ki; tüm
özlerde mevcut olan O'dur.!.. Hakiki Fâile yöneliştir...
“Yok” olan “benliğin”deki “gerçek vücut sahibini”
hissediştir!...
Mutlak Gayb olan "ALLAH" indinde "HİÇ"liğini
farkediştir!.. Ki böylece namaz başlar...
Gelelim "namazın" gerçekleşmesi için gerekli
şartlara...
İftitah tekbirine... “ALLAHU EKBER” diyebilmek
şarttır namaza başlamak için!... Şayet kişi, “Allahu
Ekber” diyebilirse; içinde bulunduğu dünyayı, galaksiyi,
uzayın sonsuz büyüklüğünü ve milyar kere milyarlarca
yıldızdan oluşmuş galaksiyi hissedebilir ve muhteşem
sonsuzluk içinde kendi yerini düşünürse; sonra da o
muhteşem sonsuzluğu Yaratan Yüce Zât'ın hafsalalar
ötesi azâmet ve kibriyâsını farkederse... Namaza
başlamış olur!...
İşte bu hâl, kişide “haşyet” duygusunu oluşturur ki, bir
çokları titrer ve kendinden geçer!... “Benliği” bir anda
eriyip gider; ve o yokluk içinde “Besmele” çekilip
"Fâtiha"yı okunur ki; artık okuyan kendi olmaz!, "ALLAH
KENDİSİNE HAMD EDER" o dilde!... "Attığında sen
atmadın, atan ALLAH'tı" hükmünce!...
Bu “Mİ'RÂC” olan namaz hâli, kişiyi “vüstâ” olan “orta
namaz” hâline, yani namazın “özüne” erdirmiştir!...
Varlığında “kaim” olan “Kayyum”u müşahede eder...
“Kıraat” kelâmın sahibinden gelir!..
Rükû, belden öne eğilmedir... “Okuyan” önünde,
haşyet içinde boyun bükülür, bel kırılır... Tüm varlığın,
“Okuyanın” hükmü altında varoluş görevlerini yerine
getirmek suretiyle “kulluklarını” yerine getirdikleri tesbit
edilir!...
Bu eğilişe karşılık “Kıraat sahibi” dilinden seslenir;
-"Semi Allahu limen Hamideh"
“Hamd edenin hamdını Allah algılamıştır”!.
Nasıl algılamaz ki, zaten söyleyen kendisiydi!. Ama,
bunu söyleyen dil, “kul”dadır!...
Ve rükûdan kalkılır;
-"Lekel hamd!... Kemâ yenbağıy licelâli vechike ve
liazîmi sultanik!.."
“Hamd sana aittir!... Vechinin celâlini ve
saltanatının azâmetini hakkıyla değerlendirmekten
âcizim!..." denir..
Bunu hisseden ve dile getiren Hazreti Rasûlullah
Aleyhisselâm’a uyarak...
Ve bu acziyet ile “yokluğa” uzanılır; “secde” edilir!..
Bu “secde”de tüm varlığın vücudunun "ALLAH" indinde
“yok”luğu hissedilir ve müşahede edilir...
Secdeden kalkılır, oturulur ve bu oturuşta, secdede
yaşanılan sonucu olarak şöyle denilir:
-Va'fuanna, vağfirlena, verhamna!.
"Acı bize; bağışla; merhametini ihsan et".
Ve sonra ikinci defa “secde”ye gidilir...
Tüm varlığın "ALLAH" indinde “yok”luğunu müşahede
eden de bu defa “yok” olmuştur!... “HİÇ”lik tahakkuk
etmiştir!...
Secdeden kalkılıp, oturulur ve sesleniş yükselir:
-"Et tahıyyatu lillah, ves salâvatu vet tayyibat!.."
Cevap ise Rabbindendir, “özündeki Hakikatı
Muhammedî”ye hitâben:
-Es selâmu aleyke ya eyyühen nebiyyü, ve
rahmetullahi, ve berekatuh!.
Selâm, dalga dalga yayılır “özündeki Hakikatı
Muhammedî”den “kulluk” görevini yerine getirmekte
olan tüm “sâlih”lere... “benliğinden kurtulmak suretiyle
tüm SALÂHA ermişlere”...
-SELÂM, üzerimize ve “kulluk” ifa etmekte olanların
içindeki tüm “sâlih”leredir!...
Ve böylece, müşahedemizden anlatabileceğimiz
kadarıyla “müminin mi'râcı” olan namaz gerçekleşir..
Şayet, bu yaşanılanlar, o kısa süreçten taşar, tüm
zamanlara yayılırsa...işte o vakit, bu "daimi namaz"
adını alır; ve bu tâbirle, kişide yaşanılanın sürekli o
müşahede hali olduğuna işaret edilir... ALLAH bu hâle
hidâyet ede!..
Ancak, sırası gelmişken, burada, çok önemli bir konuda
uyarıda bulunmak istiyorum!.
Kişi, namazı derinliği itibariyle hangi mertebeden
“ikâme” ederse etsin; kesinlikle bedenen yapılan
uygulamadan da geri kalmamalıdır..
Nasıl, benim yemeğim yenmiştir, deyip yemek yemeden
duramıyorsak... Aynı şekilde, benim namazım kılınmıştır,
gerekçesini de kabul edemeyiz...
Zira bedenen uygulanan namazın yeri ve getirileri
ayrıdır; bilinç boyutunda yaşanan namazın getirileri
ayrıdır... Hiç biri, diğerinin yerini asla tutmaz!...
Unutmayalım ki, bu dünyada bir beden koşullarımız
mevcuttur, bir de bilinç... Aynı tarzda, ölüm ötesindeki
tüm aşamalarda da gene bir “beden” yapımız olacaktır,
bir de “bilinç”...
Bizim bunlardan herhangi birini ihmal etmemiz, aynen
burada olduğu gibi, gelecekte de hatamızın neticelerine
katlanma zorunluluğunu getirecektir...
“Arifi Billah” olmayanlar, yani “B” sırrıyla
“OKU”yamayanlar, genellikle bâtının nurlarıyla
zâhirden perdelenirler!... Yani, müşahede ettikleri
sırların kendilerinde oluşturduğu mânâlarının bilinçlerini
kapsaması sebebiyle, yaşanılan gerçekleri gözden
kaçırırlar!...
İşte bu durumdakilerin yanlış davranışlara sapmamaları
için, geçmişte yaşamış “öze ermişleri” örnek alıp, en
azından onları taklit ederek yollarına devam etmeleri
gerekir...
Ki böylece "Allah" mârifeti yolunda ilerlemelerine
devam etsinler...
Aksi takdirde, belli bir müşahedede kilitlenirler ve
ötesindeki hayâl bile edemedikleri sonsuz mârifetten
mahrum kalırlar!..
Bilmem böylece, "...yukıymunes salâti..."den
anlatabildik mi birşeyler...?
Şimdi geldik gerisine...
"İNFAK"ın SEBEPLERİ
"...Ve mimma razaknâhüm yunfikûn.."
“RIZIK” son derece geniş kapsamlı bir kelime olup,
yenen, içilen, her türlü kullanılan, yararlanılan şey
olduğu gibi, çocuk, eş, yapılan çalışmalar, kişide
meydana gelen ilim, yaşanılan tüm manevi haller dahi
hep bu kelime kapsamında mütalaa edilir...
“İNFAK” ise, elden çıkartma, bir başkasına verme,
anlamındadır..
“İnfak”ın iki derecesi vardır;
“İnfak”ın birinci derecesi, yukarıdaki âyette belirtilen
şekilde “rızıklandırıldığından başkalarına
bağışlama”dır; başkalarıyla paylaşmadır.. Bu
bağışlanan, elindekilerin herhangi bir kısmı olabilir...
Elindekinin “ille de şu bölümü” diye bir kayıt yoktur...
“İnfak”ın ikinci derecesi ise “Birr” diye tanımlanır, ki
buna işaret eden ayet de şudur:
-"SEVDİĞİNİZ ŞEYLERDEN iNFAK ETMEDİKÇE
BİRRE EREMEZSİNİZ". (3-92)
Dikkat edilirse burada "SEVDİKLERİNİZDEN" kaydı
mevcuttur... Rasgele bir şeyi değil!
Bu âyet nâzil olduğu zaman, Rasûlullah yanındaki
inanmışların her biri, en çok sevdikleri nesneleri
başkalarına bağışlamışlardı... Elbette ki, bu âyet sadece
o zaman yaşayanları değil; diğer âyetler gibi, kıyamete
kadar tüm hitâp ettiği müslümanları muhatap alıyordu..
Niçin “rızıklandığından başkalarına infak”...?
Anlayabildiğimiz kadarıyla, “infak”ın önde gelen
sebebi, kişinin olabildiğince elindekileri başkalarıyla
paylaşmak suretiyle, “sahiplenme düşüncesinden”
kendini arıtmasıdır..
İnsanoğlu, netice itibariyle, nesi var nesi yok
elindekilerin hepsini, er ya da geç zorunlu olarak
terkedip, bu dünyadan geçip gidecektir!.. Durum bu
olduğuna göre de, en akıllıca iş, yarın nasıl olsa
terkedeceğin şeye bugünden hırsla bağlanmamaktır...
İnsanı dünyaya en fazla bağlayan şey, sahibi olduğunu
sandıklarıdır!...
Hazreti İsa'nın şu işareti çok önemlidir:
-"İnsanın kalbi sahiplendiği şeylerledir... Öyle ise
sahip olduklarınızı Allah için bağışlayınız ki, kalbiniz
onlarla birlikte göklerin melekûtunda yer alsın!.”
“Ölüm” yani “dönüşüm” anında insana en büyük
ıstırabı, o güne kadar beraber yaşadığı malı-mülkü ve
yakınlarından ayrılma duygusu verir...
Bu duygudan kurtulmanın formülünü ise, İslâm
düşüncesi şöyle vermiştir:
Elinde ne varsa, hepsi Allah bağışıdır!... Diler verir,
diler geri alır!... Vermesinde de almasında da bir hikmet
vardır...
Siz bu gerçeği bilerek; elinizdeki her şeyin geçici bir
süre için emanet olarak verildiğinin bilinci içinde olarak,
“ne elinize girenle sevinip şımarın, ne de elinizden
çıkandan dolayı üzülüp kendinizi yıpratın”...
Esasen, rızık tamamiyle ALLAH takdiridir... Nedeni,
niçini sorulmaz!.. Dilediğne dilediği kadar verir ve
dilediğinden de dilediğini alır...
Aklı başında insana yakışan odur ki, aldığında da
verdiğinde de daima ön planda Allah takdirini tespit
eder; ve, her şey O'nun takdiriyledir, diyerek hiç bir
şeyi sahiplenmez!..
Sana ilham eder, bana verdirir; bana ilham eder, ona
verdirir!.. Ancak, kesin olarak bilelim ki, kim kime ne
vermiş ise, gerçekte hüküm ve takdir kesinlikle
Allah'ındır!.. Bizler ise arada sadece vesileyiz...
Ne takdirde olmayanı verebiliriz; ne de takdir
edilmiş olanı vermemezlik edebiliriz!..
İşte bu gerçeği kavrayabilirsek; “infak” çok
kolaylaşır!...
İster zekât, diye anlayın “infak”ı, ister sadaka diye,
ister hediye diye... Önemli olan, elin altındakileri
başkalarıyla paylaşabilmek; karşılık beklemeden onları
bağışlayabilmektir...
Şu noktayı da gözden kaçırmamak gerekir...
“Karşılık beklemenin” temelinde yatan neden,
“sahiplik düşüncesi ve benliktir”!... Kendine ait kabul
ettiğin şeyi karşındakine verdiğinde, elbette onun
karşılığını beklersin... Ama, Allah'tan; ama, “kul”dan!...
Oysa sahibi olmadığın bir şeyi verince, elbette ki
karşılık beklemek diye bir şey de sözkonusu olmaz!..
Sana emanet verilen bir şeyi iade ettiğin zaman, buna
karşılık bekler misin?.. Elbette ki hayır!..işte bu örnekte
olduğu gibi, “karşılıksız vermenin” tek yolu o şeyin
kendinde emanet olduğunu farketmektir!..
İşte bu idrak içinde “infak”ı değerlendirirsek...
“Korunmak isteyenler” infak yolunu da zorunlu olarak
tutacaklardır... Çünkü onlar, elleri altındakileri
terketmenin ıstırap ve azabından olabildiğince korunmak
için, bugünden tedbir almanın mecburiyetini
farketmişlerdir... Ki bu taban çaredir!..
Bir de bunun daha üst seviyedeki “korunma çaresi”
söz konusudur ki, o da yukarıda izah ettiğimiz âyettir...
Hani şu "BİRR"e ermeyi tavsiye eden ayet!...
“BİRR”e ermenin yolu “BEN”i terkten geçer!... “BEN”
kalmazsa, elbette “BENİM” de sözkonusu olmaz!... “BEN”
kalmazsa, hep "O" olur!.. Hep "O" olunca, artık, benim,
senin, onun kavramı kalmaz... Sevdiğin, nerede ve
kiminle olursa olsun, gerçekte hep seninledir!... Çünkü
hep O'nunladır!... Bu yaşamda ise, artık birimsellikten
ileri gelen kavramlar eriyip gider; "ALLAH"la olmak sana
yeter!..
Bu sebepledir ki, şeklen, sevdiğini bağışlamak,
vermek; gerçekte benliğini terketmek ve arınmaktır... Ki
bu yol da vuslat kapısını açar!...
Netice... Kişi beden değişimi (ölüm) sonrasında
karşılaşacağı azaplardan korunmak istiyorsa, infak
etmek zorundadır... En azıyla “zekât” miktarınca!... En
çoğuyla, maddi mânevi tüm varlığıyla her şeyini “halka
hizmete” tahsis ederek!...
-"İnsanlara şükretmeyen Allah'a şükretmiş olmaz!.."
Hadisinde olduğu üzere... “varlığını” Allah yolunda
bağışlamak suretiyle!...
DİNLER Mİ, "DİN" Mİ?!
"Velleziyne yu'minune bimâ unzile ileyke ve mâ
unzile min kablik..."
“Ve onlar sana inzâl olana, ve öncekilere inzal olana
iman ederler..."
Hatırlanacağı üzere, daha önceki bölümlerde iki
âyetten sözetmiştik... Tekrarında yarar vardır
düşüncesiyle yine yazıyorum:
-"ALLAH İNDİNDE DİN İSLÂMDIR...!" (3-19)
-"KİM İSLÂM DIŞINDA DİN SEÇERSE BU GEÇERLİ
DEĞİLDİR !." (3-85)
Bu âyetlerden birincisini şayet iyi anlarsak; görürüz ki
âyette herhangi bir zaman kaydı ve belirlemesi mevcut
değildir...
Bu da demektir ki, tüm zamanlarda,insanlar
varoldukça, Allah indinde “DİN” kabul edilen, tek bir
sistem vardır; o da “İSLÂM”dır; ve “DİN” budur işte!..
Adem Nebi’den günümüze ve kıyâmete kadar geçerli
olan “DİN” İslâm'dır!..
Şimdi şu soru sorulabilir... Geçmişten gelen Yahudilerin
dini, yani Musevilik ya da Hıristiyanlık gibi dinler ne
oluyor?... Onlar Allah indinde “DİN” değil mi?
Eğer, “İSLÂM”ın mânâsını hakkıyla anlarsak, görürüz
ki, ister Hazreti Musa Aleyhisselâm olsun, ister Hazreti
İsa Aleyhisselâm olsun hepsi de gerçekte tek bir sistemi
anlatmaya çalışmıştır... Ancak onların anlattıkları
evrensel bir kavram olan “İSLÂM” anlayışı, mensupları
tarafından tam olarak kavranılamadığı için, kavim dini
hâline gelmiştir.
Bu sebepten dolayı Yahudiler der “sadece yahudi ırkı
cennete girecektir”; Hıristiyanlar der: “sadece
hıristiyanlar cennete girecektir”.
Oysa biz diyoruz ki; “İSLÂM” ehli olarak: “Bütün Hak
Nebi ve Rasûllerin bildirdiklerini kabullenmiş ve
onların gösterdiği yoldan gitmiş olan herkes hangi ırk
ya da topluluktan olursa olsun, neticede cennete
girer.”
Ya da daha gerçekçi bir ifadeyle şunu söyleyelim...
“Allah'ın dilediği herkes cennete girecektir!.”
Biz Allah Rasûlü ve son Nebi Hz. Muhammed
Mustafa'nın tüm bildirdiklerine iman ederiz... Ayrıca,
daha önce diğer Nebi ve Rasûllerin ve nihayet Hazreti
Musa ile Hazreti İsa'nın dahi orijinaliyle söylediklerine
iman ederiz...
Biliriz ki onlar da kendi toplumlarına "ALLAH"ı
bildirmişler; "ALLAH" indindeki “DİN”i, ve o devrin
şartlarına uygun yaşam kurallarını Allahın vahyettiği
biçimde getirmişlerdir...
“DİN”de iki tür beyan vardır:
Birincisi, hiç bir zaman değişmeyen, zamanüstü
kesin gerçekler...
İkincisi, toplumlara, içinde yaşadıkları şartlara göre
en ehven korunma yollarını gösteren koşullar...
Bunlar, devirlere ve toplumlara göre, Nebiler
aracılığıyla değiştirilmiştir.
Yani, "Allah" indinde tek “DİN” olan İSLÂM, zamanüstü
kesin gerçekleri vurgulaması itibariyle her zaman
yürürlükte olması yanı sıra; insanlara önerileri yönünden
de çeşitli yeniliklere açık bir dindir...
Bu sebeple hep aynı tek gerçeği seslendiren
geçmişteki tüm peygamberelere inandığımız gibi, onları
getirmiş oldukları kitaplardaki orijinal bilgileri de tasdik
ederiz.
Biliriz ki, iman edilmesi gerekli olan ALLAH'ın varlığı,
ölümötesi yaşam, meleklerin varlığı, dünyada
yaptıklarının neticesine katlanma zorunluluğu gibi
hususlar hepsinde ortaktır... Ve bu şartlarda zaman
içinde hiç bir değişme söz konusu değildir...
Buna karşın, toplumların sosyal düzeniyle ilgili bir çok
hususta elbette ki öneriler değişmiştir... Ancak bu asla,
değişik dinler gelmiştir; anlamına değildir!..
Bu hususu da böylece tespit ettikten sonra geldik
önemli bir konuya daha:
ÖLÜMÖTESİNE "İKAN" NEDİR?
-"... Ve bil ahıreti hüm yukınun..."
“Ölümötesi yaşamın tüm aşamalarına İKAN
sahibidirler..”
“Âhiret” denilen “ölümötesi yaşamın tüm
aşamalarına” karşı kesin bilinç sahibidirler, ne
demektir?...Ölümötesi yaşam aşamaları nelerdir?...
“İKAN” nedir?
“Âhiret” yaşamı “ölüm” olayı ile başlar... Kişi beden
duyularıyla algıladığı boyuttan “ışınsal beyin-beden”
boyutuna intikal ederek yaşamını burada sürdürmeye
başlar... Daha sonra Kabir veya berzah âlemine geçer...
Kıyâmete kadar da burada yaşar... Bundan sonra kabir
âlemlerinde yaşayanlar ile berzahtakiler, kıyâmet
âleminin şartlarına göre oluşan yeni bir bedenle o
ortamda yaşamaya başlarlar... Mahşer ortamı denen bu
boyuttaki yaşam da daha sonra ya sırat üzerinden
cehenneme, ya da aynı yoldan cennetlere doğru devam
eder!..
"HERKESİN GÜZERGÂHI ÜZERİNDE OLAN
CEHENNEM"(19-71)
den geçip kurtulanlar, yeniden bir yapı değişikliği
geçirerek; “melekî” bedenle nihayet cennetlerde yaşama
devam ederler...
İşte ana hatlarıyla ve çok özetle anlatmaya çalıştığım
bu ölümötesi yaşam aşamaları tüm Allah Rasûlu’ne
imanı olanlarca kabul edildiği gibi, ayrıca bunlara “ÎKAN”
derecesinde tasdik istenmektedir...
Nedir “ÎKAN”..?
"ÎKAN"da üç ana belirgin hâl vardır;
1. Kesin olarak biliyorum ki bu böyledir..
2. Olay hakkında hiç kuşkum yok ve gelecekte de
olmaz...
3. Başka türlü oluşması da mümkün değildir...
İşte bir kişi şu konuda "îkan" sahibidir dendiği zaman,
yukarıda saydığımız üç unsuru kendisinde toplamış
olarak, o hususu kabullenmiştir, anlamına işaret
edilmektedir...
Şimdi burada "Îkan"a kendimizden bir örnek verelim...
Ölümötesi yaşamın tüm aşamalarını anlatıyor ve izah
ediyoruz... Niçin?... Çünkü Hazreti Muhammed
Aleyhisselâm’ın verdiği haberlere karşı "îkan" sahibiyiz
de ondan!.. Hem bize ulaşan haberler yönünden, hem
müşahedemiz yönünden ve hem de günümüz bilimiyle
yaptığımız incelemeler sonucu olarak aynı noktada öyle
bir gerçek billurlaştı ki o da şu: ölümötesi yaşamın
gerçekliği tartışmaya yer olmaksızın kesindir!.. Demek
ki, başka türlü olması mümkün olmayan kesin gerçeği
tespit etme anlamında olarak "îkan" kullanılıyor...
Şayet "ÎKAN"ın bu mânâya geldiğini anladıysak, "...ve
bil âhireti hüm yukınûn..."un anlamını da artık
rahatlıkla kavrayabiliriz demektir...
"Onlar, ölümötesi yaşam gerçeğini tartışma
götürmeyen bir kesinlikle kavramışlardır..."
O kesin gerçeğe karşı "ÎKAN" sahibi olmaları
dolayısıyla, "KORUNMAK İÇİN" ellerinden geleni
tatbik etmek suretiyle, yoğun bir çalışma temposu
içine girerler...
"Ülaike..."
"İşte onlar..."
"Gaybî gerçeklere iman edenler; bunun sonucunda
namazlarını ikame edip, kendilerine verilen rızıktan
Allah için bağışta bulunanlar; sana ve senden
öncekilere indirilenlere dahi iman ederler... Ve
ölümötesi yaşam gerçeğine karşı ikana ermişler..."
"...alâ hüden min rabbihim..."
"RAB'lerinden gelen hidâyet ile bunu
başarmışlardır."
"RAB" konusunu daha önce işlemiştik; kısaca
tekrarlayalım... Varolanların tüm varlıklarını borçlu
oldukları, kendilerini meydana getiren; üzerlerinde
görülen her şeyi yaratan yüce güç!.. Her an, O'nun
üzerimizdeki etkisiyle hayatımızı devam ettiriyor, tüm
fiillerimize, O'ndan gelenlerle yön verebiliyoruz!..
"HİDÂYET"in ne olduğunu da detaylı bir şekilde ve
mekanizmasıyla izah etmiştik hatırlanacağı üzere...
Şayet bu hidâyet, bu "kolaylaştırma" olmasaydı, iman
ehli olmazdık.
Yani biz, kesinlikle bilelim ki, eğer iman ehli isek,
Hazreti Muhammed Aleyhisselâm’ın önerilerine
elimizden geldiğince uyabiliyorsak, bu tamamen,
"RAB"bımız "HÜDÂ"dan gelen "hidâyet" sonucu
oluşmaktadır...
Kim bu kesin gerçeği, görüp farkedemezse, ona "gâfil"
yani "kozalı" derler ki, bu kişi "kozası" dışındaki
gerçekten "gaflet" hâlinde yaşıyordur..
Kim bu kesin gerçeği reddediyorsa, ona "kâfir" yani
"gerçeği örten", "gerçeği bilemeyen" derler. "Kâfir"ler
yani "gerçeği değerlendiremeyenler" insanlık içinde en
fazla yardıma muhtaç kişilerdir... Çünkü içinde
yaşadıkları evrensel SİSTEMİ "OKU"YAMADIKLARI için
kendi ayaklarıyla sonsuz bir azâba doğru
yürümektedirler...
Buna karşılık...
"ÜMMİ OLDUĞU iÇİN", yani "SİSTEMİ OKUYAMADIĞI
iÇİN" sırf inanç yollu Hazreti Muhammedi tasdik edip
gereğince yaşayanlar ile...
"SİSTEMİ OKUYARAK" müşahede yolundan yürüyen
varisleri veya "ÎKAN" yollu Hazreti Muhammed
takipçileri ...
Ki onlar:
"... humul..."
Hani o kurtuluşa ereceğini duyduğunuz kişiler var ya...
Belki de duymadınız, ama böyle bir durum da biliniz ki
sözkonusu...
"...İşte onlar...
"...müflihun!."
"... Önlerindeki engelleri yara yara kurtuluşa
erenlerdir!.."
İçinde yaşadıkları dünyada karşılaştıkları tüm engelleri
büyük güçlükleri yara yara geçerek, kendilerine tebliğ
edilen gerçekler doğrultusunda kurtuluşa "felâha"
ermişlerdir...
"ALLAH" onlara selâmet ihsan etmiştir!..
SİSTEME DAİR
BİR AÇIKLAMA
"İslâm" kitabı`nın 66. sayfasındaki bir paragrafın bir
hayli zor anlaşıldığı bize ulaştı.. Bu konuyu detaylı bir
şekilde “TEK’İN SEYRİ” isimli kitabımızda yazmamıza
rağmen; içinde yaşadığımız SİSTEME dair bazı bilgileri
ihtiva etmesi sebebiyle bu kitaba aşağıdaki bölümü
eklemeyi uygun gördüm..
"Beynimiz, zaman ve mekân kavramlarının ötesinde,
derindeki bir varlığın hükmünün, başka bir boyuttan
gönderdiği projeksiyonların girişim frekanslarını,
matematiksel olarak değerlendirerek, gördüğümüz
yapılara dönüştürücüsü.."
Zaman ve mekân kavramlarını ortadan kaldırıp, bir
yana koyalım!.
"Derindeki bir varlığın hükmünün”, yani, senin
varlığının özü`ndeki ana varlık, bize göre mutlak varlık!.
Senin geçici, vehmî, göresel, bireysel varlığına "ben"
diyorsun ya.. "Bir Ben var ya, ben`den içeri!."
Hepimizin özündeki ortak Ben, Mutlak Ben; bu
derûnumuzdaki ben!..
Bir, ben var, sen var, o var!.. Bir de, ben, sen ve onun
özündeki ortak "Ben" var!..
Beyin, mutlak Tek Ben`in hükmünün başka boyuttan
gönderdiği projeksiyonların girişim frekanslarını; yani, O
Ben`in kendi boyutundan gönderdiği projeksiyonların
girişim frekanslarını; yani, O Ben`in ortaya çıkmasını
istediği görüntüleri, mânâları, mânâları ihtiva eden
frekansları, matematiksel olarak değerlendirerek,
gördüğümüz yapılara dönüştürür.
Mânâsını bir türlü anlayamadığımız bir cümle var.
Dikkat edin!. hazmedemediğimiz demiyorum,
anlayamadığımız diyorum!.
Nasıl, duşa girdiğimizde üzerimize dökülen su akıp
gidiyor ise; üstümüzden akıp giden su gibi, beynimizden
de akıp giden bir cümle var!...
Üstümüzden akıp giden suyun, hücrelerimize nüfûz
eden miktarı ne kadarsa, bu cümlenin manâsı da,
beynimizde o kadar yer ediyor; ya da hiç etmiyor!.
Nedir bu cümle?..
"Allah, her bir insanı, bir gaye, ve bir amaç için
yaratmıştır; ki, kişi, ancak, o yaradılış amacına uygun
olarak kendisine kolaylaştırılmış davranışları ortaya
koymak suretiyle, yaradanın yaratış hedefine ulaşır…
Ki bu da onun fıtrî kulluğudur!."
Eğer bu cümlenin mânâsı beynimizde yer ederse; bu
cümlenin anlamını idrak edersek; bu anlamı
hazmedebilirsek; bizde kızma ve sinirlenme, eksik,
yanlış, kusur görme gibi haller kalmaz!.
Biliriz ki, o kişinin yaradılış amacı, senin yanlış
dediğin, kusurlu bulduğun davranışı ortaya koymaktır!.
Zaten, böyle bir davranışı ortaya koymak amacı ile
yaratılmış bir kimseye, "Niye bunu böyle yapıyorsun?"
demeye senin hakkın var mı?. Sen böbrekten, kalb
görevi yapmasını bekleyebilir misin?.
İşte bu tek cümle, Kur`ân-ı Kerîm’in anlattığı SİSTEM
ve DÜZENİN özü ve özetidir!..
"Allah`a inanıyorum" diyen kişi, bu cümlenin
mânâsını anlayıp, idrak edip, hazmedemediği sürece,
taklidî imandadır!..
Bu manâyı anlayıp, hazmedip, gereğince de yaşadığı
zaman ise, tahkîkî imana erer, imanın hakikatını yaşar.
Tasavvufla ilgilenen insanların ilk terketmeleri gereken
şey; "kızıp sinirlenmektir"!..
Çünkü, kızıp sinirlendiğin anda sen, Allah`ı inkâr
ediyorsun!.
Namazda başını secdeye koyuyorsun… Sonra da
başını kaldırıp, "Ben seni tanımıyorum" diyorsun!..
"İnkâr ediyorum" diyorsun!.
Kızıp sinirlenmenin manâsı, Allah`ı inkârdan başka bir
şey değildir!. Çünkü, her birim kendi yaradılış
programının gereğini ifa etmektedir... Sen ona kızmakla,
yaratılırken ona verilen görevi yapmasından dolayı, onu
suçlamış oluyorsun!..
Burada hemen Adem Aleyhisselâm ile Musa
Aleyhisselâm arasında geçen konuşmayı hatırlayalım!..
Ne buyurmuştu Rasûlullah Efendimiz?… (1)
(1)Bu meşhur hadis “İNSAN SIRLARI” ile “AKILve
İMAN” isimli kitabımızın “Kadere iman” bölümünde
mevcuttur.
O birimi o programla yaratan; ve o görevi takdir eden
Allah, yanlış bir iş mi yapmış?. Ne yaptığını bilmiyor
mu?.
Evet!. Biliyor!.. Bile bile böyle yarattı!.. O hâli yaşasın,
belirlenen görevi ifa etsin diye yarattı.. O halde, sen
onu, yanlış, yersiz, kusurlu, hatalı görüp sinirlendiğin
anda, O’nun “ALLAH”lığını “ulûhiyet” vasfını inkâr
ediyorsun gerçekte!..
Bir soru da şu;
Rüyanın sistemdeki yeri ne?
Rüya konusunda görülenler nasıl oluşuyor… Ruh
bedenden çıkıp bir yerlere mi gidiyor?
Genelde, astral seyahat denen şeyin aslı, beynin
yaymış olduğu bir tür radar dalgalarının beyinde görüntü
oluşturmasıdır.
Genelde, "ruh bedenden çıktı, bir yerleri dolaşıp
gördükten sonra, tekrar bedene girdi" deniyor.
Hayır!.
Ruh bedenden çıkmadı ve bir yerlere gitmedi!.
Bazı, kalp gözü açık dediğimiz, keşif sahibi insanlar,
beyinde mevcut radar dalgalarını bir mahalle yönelterek,
orayı algılıyor; ve bu arada beyinde bir görüntü oluşuyor.
Bu işin tekniğini bilmeyenler, "ruhum bedenden çıktı,
gördü, geldi" diyorlar... Ruh`un bedenden ayrılıp
gitmesi, diye bir olay yok aslında bu tür
algılamalarda!..
Ruh`un bedenden ayrılması iki yoldan mümkündür;
1- Mutlak ölüm ile;
2- “Fetih” hâli ile.
Bu iki hâl dışında, ruhun bedenden ayrılıp gitmesi diye
bir olay yok!..
Ölmeden evvel ölme hâlini “Hakk-el yakîn” yaşayan
“fetih” ehli kişiler hariç, diğerlerinin hepsi, “beyin radar
dalgaları” sayesinde görür!. Bu durum ya tasavvufta
çalışmalar yapmış ve “mardıyye nefs” mertebesine
ulaşmış kişilerde meydana gelir;ya da “nefsi emmare”de
olmasına rağmen bazı kişilerde “zulmânî feth” şeklinde
“istidrac” yollu olabilir.. Bu konuyu “DUA ve ZİKİR”
isimli kitabımızda geniş bir şekilde anlatmıştık.. Bu
yüzden burada bu konunun detayına girmeyeceğim…
Beynin yaydığı radar dalgaları, “istidrac yollu”
dünya üstündeki madde boyutuna dönük olabilir.. Veya
“kerâmet yollu” Berzah âlemine dönük olduğu gibi,
Cennet ve Cehennem boyutuna dahi dönük, olabilir!.
Hatta daha alt boyutlara da dönük olabilir.. Bu tamamen
beynin hassasiyetine, yani, beyindeki açılım
kapasitesine bağlı bir yetenektir!..
Meselâ, rüyada melekleri görür bazılarımız!... Çeşitli
varlık suretleri teklinde, melekleri görürüz... Rüyada
melekleri görmek ne demektir?…
Melekler aslında, orijin yapı olarak suretsiz ve şekilsiz
varlıklardır. Ancak, meleğin işlevi ile bağlantılı bir
frekansı vardır!. Yani, melekler, belirli çok çok yüksek
frekanslardır, titreşimlerdir!. Ve, bu titreşimlerin ihtiva
ettiği anlamlar söz konusudur.
Bu frekans, her hangi bir şekilde kişinin beynine
ulaştığı zaman; beyin onu, kendi veri tabanına göre
tarar ve kendi veri tabanındaki en yakın frekansa
uygun şekilde değerlendirir, detifre eder!. Yani, o
frekansa uygun, hayâli sureti meydana getirir.
Böylece beyinde belirli bir suret oluşur.
Meselâ, rüyada ağaç konuşur!.. "ağaç konuşması"
şeklinde algıladığın şey, esasında bir melek!.. Ağaç,
meleğin, beyindeki veri tabanına göre en yakın ya da
uygun bir şekilde sembolize olarak deşifre edilip
mânâlandırılışıdır!.. Bu mânâlandırılış, veri tabanındaki
tarama esnasında, o frekansın en yakını olan frekanstır.
Beyindeki veri levhaları, frekanslardır.. Beyne ulaşan
frekansa en yakın frekans, beyinde hangi anlam olarak
tasavvur edilmişse önceden, ona uygun suret olarak, o
dalgalar beyinde açığa çıkar ve böylece rüyalar,
semboller şeklinde görülmüş olur!.
Bunun, bir basamak ötesi var..
Hazreti Muhammed Aleyhisselâmdiyor ki:
"İnsanlar uykudadır, ölünce uyanırlar!."
İnsanlar, dünya yaşamında iken uykudadır, ölünce
uyanırlar!... Peki, uykuda görülen şey, rüya değil midir?.
Bu durumda, demektir ki, bu dünyada gördüğümüz her
şey, gideceğimiz ölüm ötesi yaşam boyutuna göre rüya
hükmünde olacak, rüya olacak!..
Bu dünyada iken yaşadıklarımız, gördüklerimiz, ciddiye
aldıklarımız, bir bakacağız ki, rüyadan ibaretmiş!..
Peki, gerçekte bir rüya olduğu açıklanan Dünya yaşamı
görüntüleri nasıl oluşuyor?..
Bu da, demin açıkladığım, melekî yapının beyindeki
deşifresi ile aynı tarzda bir olay!. Aslında ben, burada
beynin çalışma sistemini anlatıyorum...
Bu anlattıklarım, dünyanın bir numaralı nörofizyoloğu,
Stanford Üniversitesi profesörlerinden Karl Pribram ve,
ünlü fizikçi David Bohm`un, "Beyin ve Evren"
konusundaki görüşleri ile aynı.. Dünyanın bu iki ünlü
bilim adamı ile, bu konulardaki görüşlerimiz tamamen
çakışıyor.
Bir soru: Her hangi bir objeyi, insanlar değişik
şekilde görebilir mi?.
Beyine ulaşan frekanslar aynı ise, veri tabanı da aynı
ise tespitler de aynıdır, değişmez!. Zaten, hepimizin
objeleri aynı şekilde görmemizin, algılamamızın sebebi,
algılama araçlarımızın eş değer kapasitelerde
olmasından kaynaklanır.
Gözün görme sınırları, kapasitesi belli… Aynı ışınlar,
bir göze de gelse, bin göze de gelse sonuç aynıdır.
Hepsi aynı şeyi söyleyecektir!. Çünkü, bin tane ayrı ayrı
kapasitede göz yok!. Tek kapasiteye sahip bin göz var.
Soru: "kırmızıyı, bir renk körü, başka bir renk olarak
algılıyor." Neden?.
Beyinlerde de fark var aslında.. Bakın!. hem fark yok
diyorum, hem var diyorum. Neye göre fark yok?.
Temelde, ham madde olarak iki beyin de aynı. Fakat,
körün beyninde gözün geçirdiği o frekanslar gerekli
açılımı yapmadığı için gören kişinin beyniyle körün beyni
arasında açılım yönünden fark var. Yani, beyne ulaşan
veriler yönünden, beyinler arasında farklılıklar var.
Beyin, veri birikimi ile belli bir kapasiteye ulaşır.
Sen anandan doğduğun zaman, beynin, sadece genetik
ve astrolojik verilerle oluşan veri tabanına tâbi idi.
Dünyaya geldiğin andan itibaren sürekli şekilde yeni
veriler yükleniyor.
Yeni doğan çocuk ilk anda bir çok şeyi göremiyor, göz
de değerlendiremiyor. Niçin?. "Değerlendiremiyor" ne
demek?..
Beyinde, onu değerlendirecek belli bir veri birikimi yok
demek!. Çünkü ancak, beyinde mevcut olan şeyi açığa
çıkartıyorsun; beyin veri tabanında var olan kadarıyla
kendindekini deşifre edebiliyorsun. Yani, genetik ve
astrolojik etkilerden kaynaklanan bir tabanın,
özelliklerin, ham madden var. Bu özellikler, kendi
kendine açığa çıkmaz!. Giren yeni veriler istikametinde
bunlar açığa çıkar. Bir örnek verelim.
Meselâ: Güzeli seçme ve güzele yönelme..
Güzeli seçme ve güzele yönelme, beyindeki bir
özellikten meydana gelir. Genetik özellikten veya
beyinde astrolojik olarak Venüs tesirlerinin kuvvetli
olmasından meydana gelir. Venüs tesirlerinden meydana
gelen veya genetikten gelen bu, güzeli seçme özelliği,
İran`daki bir insanda başka türlü, Amerika`daki bir
insanda ise başka türlü bir gelişme gösterir,
Afrika`dakinde ise daha başka.. Yani, güzeli seçme
duygusu ve arzusu başkadır, güzeli bulma olayı
başkadır.. Veriye göre değişir. Temelde, baz olan
özellikler genetik ve astrolojik tabanda vardır. Bunun
açığa çıkması, daha sonraki, dıştan alınan verilere bağlı
olarak meydana gelir kişide..
Soru: Cennet ve Cehennem ile yaşamları, birer
frekans mıdır?.
-Veri tabanındaki veriler, bilgiler dediğimiz şeyler, belli
frekanslardır. Veri tabanı ne kadar geniş kapsamlı ise, o
kişinin Cennette duyacağı güzellikler, hazlar, zevkler de
o kadar fazladır. Cennetteki mertebe farkı dediğim şey
de, buna dayanır.
Onun için diyor ki, Hazreti Rasulullah:
"Beşikten mezara kadar ilim tahsil et!."
Çünkü, “ilim tahsil etmek”, denen şey, senin beyninde
mevcut olup, ruhuna da yüklenmekte olan veri
tabanını olabildiğince üst kapasiteye çıkarmandır.. Ne
kadar beynini geliştirebilir, ne kadar veri tabanını
artırabilir, ne kadar ilim sahibi olabilirsen, yaşamın o
kadar farklı olur..
"Ahmaklarla sohbet etmekten kaçının" denir!.
Kimdir ahmak?..
Anlayamadığını anlamayan!..
Niye kaçınmak?.. Çünkü, sana katacağı birşey yok!.
Sohbet edeceğin, beraber olacağın insan ilimce, senin
ilerinde, senin önünde olsun!. Senin gerinde olan bir
kişiye ise yalnızca bir şey verme amacı ile yaklaş!.
Âhirete inanmayan kişi, nasıl para ve mal biriktirme
peşinde koşarsa; akıllı insan da, ilim biriktirmek için
uğraşır. Çünkü, ölüm ötesinde artık yeni ilim elde etme
şansının olmadığını bilir!. Ruhta ölümötesinde kapasite
artırma imkânı yok!.. İşte onun içindir ki,
"Beşikten mezara kadar ilim tahsil et!. "; "Ilim
Çin`de bile olsa git al!."; "Kendi önünde olduğunu
bildiğin, senden daha fazla bilgili kimselerle beraber
ol!. "
diye tavsiye ediliyor.
Faydalı ve faydasız ilim arasındaki fark şudur:
Ölümden sonraki yaşamda sana yararlı olacak ilim,
yararlı ve faydalı ilim; ölümden sonraki hayatta geçerli
olmayan ilim ise faydasız olan ilimdir!.
Burada önemli olan nokta şu; "Faydalı olmayan ilimle
uğraşma!." demekten murad, bilgiye ulaşmamak, bilgiyi
almamak degil!. "Ölüm ötesi yaşam için yararlı
değilse, onunla sâbitlenip, bloke olma!" anlamında..
Veri tabanına girmesinde fayda var. Çünkü, hiç bir şey
lüzumsuz ve gereksiz olarak sana, senin karşına
gelmez!..
Yaratılmış olanın başına gelen her şey ona takdir
olunan hedef ve programın bir parçasıdır!. Gereksiz hiç
bir şey yoktur sistemde!. Sen yaratan tarafından hangi
amaçla yaratılmışsan, onun gereği olan programla
donatılmışındır; ve o programın gereği olan şekilde
yaşayacaksın!. Bunu da asla değiştiremezsin!.
Kendimden misâl vereyim..
Bir zamanlar, kendimi düşündüm… Yani, o zaman için,
15-18 yaşlarında iken, kendimi kafası bir hayli çalışan
bir insan olarak düşünüyordum!... Allah, kafası çalışan
bir insan olarak beni, niye Avrupa`da, Amerika`da
gelişmiş bir ülkede dünyaya getirmedi de, İstanbul`da
dünyaya getirdi?.. Beni, Mekke ve Medine gibi bir yerde
de dünyaya getirmedi?.. Bunun hikmetini çok merak
ettim!..
Uzunca bir zaman dilimi ertesinde bu sorunun cevabı
bana şöyle açıldı… Mekke veya Medine`de dünyaya
getirseydi beni, dinin sembol, misâl anlatımında,
hikâyesinde kalan bir kişi olarak kalırdım.. Batı`da
dünya`ya getirseydi, bu kez, bir Karl Pribram, bir David
Bohm olurdum belki!!!... Bir bilim adamı olurdum ama,
Hazreti Rasûlullah’ın (a.s.) getirdiği o muhteşem ilimden
mahrum kalırdım!.
Ama, beni, “şark ile garb”ın birleştiği bir çizgide var
etmiş, yani İstanbul`da!.. Doğu ile Batı`nın kesiştiği öyle
bir yer ki; ben, orada, hem doğu`nun, Hazreti
Rasûlullah’in (a.s.) getirdiği o muhteşem ilmin suyuyla
sulanmışım; hem de Batı`nın bütün bilimsel, teknolojik
gelişmelerinin izleyicisi olarak; sonunda ortaya bir
sentezle ortaya çıkmışım!. Hani, biraz daha doğu`da
veya biraz daha batı`da dünyaya gelsem, bu sentezi
muhtemelen oluşturamayacaktım!.
Demek ki, Allah, her birimi hangi amaç ve gaye için
yaratmış ise, onu, o yaratış amacına uygun bir ortam,
çevre ve insanlar var ederek, yaradılış amacına
ulaşmasını sağlıyor!.
Yukarıdaki anlatım, bu, “Öz`den dışa” doğru bir
bakışın ifadesidir!..
Olay`a, ters bir kurgu ile, yani “dıştan Öz`e” doğru
bakarsak;
Allah, seni kimlerle bir arada bulunduruyor, ne ile
meşgul ediyorsa, onun sonucu bir amaç için
yaratıldığının müjdesi veya felâket haberi var..
Böyledüşününce, entresan şeyler geliyor insanın
aklına!..
İşte bütün bunları kavradıktan sonra, "keşke"
sözcüğünün anlamını kafanızdan silin!.
Sana ulaşan her şey, senin hakkında takdîr olunan
şeydir ki, ulaşmaması mümkün değildir.
"Keşke bu hatayı yapmasaydım da bu sonuç
olmasaydı!" demek boşuna!.. Hayır!. Sen, o hatayı
yapacaksın ve o sonuç olacak!. Çünkü, ondan alınacak
çeşitli dersler var. Sende mevcut olan bazı duygular
böylece törpülenecek!.. Yaradılış amacındaki noktaya
ancak öylece ulaşabilirsin, başka türlü mümkün değil!..
Yapılan hata ve günâhlarda dersler ve ibretler vardır...
Tövbe edersin, günah silinir gider. Ama, olandan ibret
alırsın, ders alırsın!.. Çünkü yaşam, sadece ve sadece
kişinin yaradılış gayesindeki hedefe, yoğrularakyontularak,
terbiye olarak ulaşması içindir!.
Diyelim ki, bir milyar basamaklı merdivende sen,
222222. basamağı oluşturmak için takdir olundun!. Bir
milyar basamaklı merdivenin 222222. basamağısın. O
basamak olman için, konumuna göre nasıl yontulman
gerekiyorsa; Allah, sana öyle bir olaylar dizini takdir
etmiştir ki; sen o olaylar dizini içindeki yontulman
sonunda gelip 222222. basamak olarak oraya
oturabilirsin. 300000. veya 222221. basamak oraya
uymaz!.
Allah, ezelde ilminde, öyle bir merdiven takdir
etmiş, çizmiş ki, o merdivenin basamakları insanlar,
merdiven ise insanlık!.. Her bir insan, hangi basamak
olarak takdir edilmişse, o basamağın yontusuna tâbi
olacak, bir ömür boyu yaşamından sonra gelip o
basamağı oluşturacaktır!.
Kıyâmet, bu merdivenin tamamlanmasıdır. İnsanlığın
kıyâmeti, insanlık merdiveninin tamamlanmasıdır.
Soru:
“-Deminki anlatımda, "insanın, merdivenin hangi
basamağında olacağı bellidir.." diye bir cümle geçti...
Ama bir de âyet var;
"Külle yevmin huve fi şe`n"
“O, her an yeni bir şandadır!”
Bu âyetin mânâsı ile, insanın hangi basamak
olduğunun takdîr ile belirlenmiş olması, hususunu
çakıştıramıyorum?..”
Şu cümlenin manâsı çok önemli:
"Allah, her bir âlemde, o âlem sûretleri olarak
tasarruf eder."…
İşte bu, "Allah her an yeni bir şandadır" işaretiyle
anlatılan olaydır.
Şimdi dikkat ediniz…
"İrade-i cüz yoktur, yalnızca küllî irade vardır!"
cümlesi ne kadar doğru ise;
"Her cüz, kendi iradesiyle yaşar!" cümlesi de o kadar
doğrudur!...
Biri bu elimin en uç noktası, diğeri öbür elimin en uç
noktası; oysa ben ikisi aynı şey diyorum!...
Küll var, ayrıca bir de cüz var, diye kabul ediyoruz;
halbuki, böyle ayrı iki yapı yok bir kere!..
Beş duyu verilerine dayanarak varlığa bakarsan, cüzler
var… İlim boyutunda, bilinç boyutunda, ilimle bakarsan
cüzler yok, yalnızca Küll var!.. Yani, Varlık TEK; ve
dolayısıyla da irade TEK!.. Tek bir irade var!.
Bilinç boyutundan “eşyânın hakikatine” baktığın
zaman "Küll`e ait irade, Küllî irade" diyorsun...
Beş duyuyla bakarsan, aynı irade, cüz suretlerinden
göründüğü için, "cüz`i irade" diyorsun.
Oysa, gerçekte, ikisi de aynı şey!.. Yani, “cüz” ve
“Küll” iki ayrı şey değil!.
Dolayısıyla, "Külli irade vardır, gerçektir" dersen,
doğrudur... Ama, “yanında bir de cüz`i irade vardır"
dersen, yanlış!. Çünkü, Külli iradenin yanında bir de
cüz`i irade sahibi bağımsız bir varlık yoktur..
Ya da, sadece "cüz`i irade vardır" diyebilirsin. Yani,
ayrıca bir de “Külli irade” yoktur; çünkü “cüz” adını
verdiğin şey aslında “Küll”dür!.. Göze göre “cüz”dür o!..
Şuur boyutunda, varlığın “TEK”liğini idrak ettiysen, artık
bilmişindir ki ayrıca bir cüz yok!.
İşte bu yüzdendir ki, ya, yalnızca "her cüz kendi
iradesiyle yaşar, ayrıca külli irade diye bir şey
yoktur" dersin. Doğrudur.. Veya, "Külli irade vardır,
cüz`i irade diye bir şey yoktur" dersin. Bu da
doğrudur!..
Ancak, "külli irade yanısıra cüz`i irade de vardır!"
dersen, işte bu bâtıldır, geçersizdir; şirktir!.
Şimdi, "her cüz kendi iradesiyle yaşar, ayrıca küllî
irade diye bir şey yoktur" ifadesinin mânâsını anlamaya
çalışalım… Burası anlaşılması bir hayli zor bir husus..
"Küllî irade vardır, cüz`i irade yoktur" diyerek olayı
anlamak kolay!.Buna karşılık " her cüz kendi iradesiyle
yaşar, ayrıca küllî irade diye bir şey yoktur " ifadesini
hazmetmek zor!... Nasıl olacakşimdi?.
Hem de üstelik "Tek`in takdirinden, Tek`in merdiven
takdirinden" söz ediyoruz yukarıda..
Tek`in merdiven takdiri olmasına karşın, o merdiven
içinde yer alacak her bir basamağın, kendine göre bir
yontumu var mı?.. Bu yontum olmadan basamak oluşur
mu?.. Oluşmaz!..
Basamakların her biri her an oluşmaktadır..
Basamakların her biri merdivenden ayrı değildir. Yani,
“cüz” dediğimiz varlıkların her biri kendisidir; ve o açığa
çıkan özelliklerden ibaret olmaktan da beridir!.
Her an, “cüz” adı altında tasarrufu yapan
kendisidir!.
"O her an yaratıştadır." ifadesi, cüzden aşikâre
çıkan yaratılmadır!.
Allah`ın hayat sıfatı, bizde zuhur ediyor, ve
"hayattayım" diyoruz. Biz nasıl, ölümsüzüz?.. Hayat
sıfatı ile kâim olmamızdan, varlığımızın hayat sıfatından
meydana gelmesinden kaynaklanan bir şekilde
ölümsüzüz!.. İlmimiz, irademiz, kudretimiz hep aynı
şekilde meydana geliyor.
Eğer, bizdeki, "dışarıdan bakmanın" getirdiği
isimleri kaldırırsak, bu özellikleri bizden aşikâre
çıkaranın, hep O, olduğunu anlarız. Dolayısıyla, her an
yaptığın çalışmalar seni ilerletecek ve bir yere
getirecektir.
"Ben nasıl olsa, ezelde bana takdir olunan basamak
olmak durumundayım, öyleyse boş vereyim..." demek,
muhâldir, gerçekleşmesi mümkün olmayan bir
düşüncedir!. Çünkü, hiç bir şey yapmamak üzere
oturmak, mümkün değildir. Bu, ana rahminde, spermle
birleşen yumurtadan oluşan tek hücrenin; "Ben, nasıl
olsa ileride büyük bir insan olacağım, o halde
çoğalmayayım." demesine benzer…
O, tek hücrenin çoğalmaması elinde mi?. Hayır!.
Kendi mevcut formasyonunun, mevcut programının,
yapısal özelliklerinin doğal sonucu olarak mecburdur
çoğalmaya.
Aynı şekilde, olayı makro plâna, yani bizim boyutumuza
çıkarırsak, ”TEK”in takdiri olan fıtratımızın,
programımızın sonucu olarak, takdir edilen basamak
olmak üzere, gerekli çalışmaları da yapmak zorundayız!..
Yapmamak, diye bir şey düşünülemez!..
Takdir olunan nihâî nokta, temeldeki tek hücrede
mevcut!.. O hücre, benim karekteristik özelliklerimi
oluşturuyor... Ama bunlar, ezelde tek tek yazılmamış,
şöyle olsun böyle olsun diye...
(Buraya bir an için üç nokta koyuyorum, altını çizip üç
yıldız koyuyorum. Tekrar buraya döneceğim!..)
Şimdi biz, astroloji konşurken, Venüsün tesiri geldi
veya Uranüsün tesiri geldi.
Uranüs, Kova burcunun özelliklerini yansıtır. Biz,
"şunu yaptık" diyoruz. Gelen yıldız tesirlerinde, yani o
frekanslarda, "Hulûsi kalkıp şu kitabı yazacak." diye bir
şey yok!. "Hulûsi kalkıp düşünce dünyasında yeni bakış
açıları oluşturacak" diye bir şey yazmıyor.
O gelen dalga, yeni bir düşünce yapısını tahrik eden
dalga… Eğer, benim beynimde yeni bir düşünceyi açığa
çıkaracak veri tabanı varsa, bir veri birikimi varsa, o
zaman gelen ışınımın bendeki doğal sonucu, "Düşünce
dünyasında yeni bir sentezi gerçekleştirmek" oluyor.
Ama, benim beynimde, böyle bir veri tabanı, böyle bir
kapasite yoksa, o dalga gelse de, geldiği ile kalıyor ve
benim beynimde yeni hiç bir şey açığa çıkmıyor!. Yani,
beyne gelen tesirler, beyne gelen tahrik unsurlarıdır...
Gelen melekî tesirler belli konulara dönük tahrik
unsurudur.
Örnek: Tıbbi deneylerde, elektrotlarla kedinin beynine
giriliyor ve seks merkezi uyarılıyor. Ve, hayvanda seks
arzusu oluşturuluyor. Ya da kızgınlık merkezine giriliyor,
hırlamaya başlıyor...
Aslında, beyne kızgınlık veya seks duygusu
aşılanmıyor, beyindeki merkezler “irrité” ediliyor... Bir
bölüme yapılan irritasyon, beynin öbür alanına yapılanın
aynısı... Ama, bölgeyi etkileyecek irritasyon yapılırsa,
oranın, o irritasyonun mâhiyeti aynı olmasına rağmen,
geldiği merkeze göre değişik tezâhür çıkıyor, hayvanda.
Yıldızlardan gelen tesirler de böyle, yalın tesirlerdir!.
Bir belirli fikir getirmiyor!. Fakat, geldiği konumu
itibariyle beynimizdeki hangi açılımlara hitap ediyorsa,
hangi açılımları etkiliyorsa ve açılımlarda bizde nasıl bir
tabanı varsa, ona göre bizden bir davranış ortaya
çıkıyor.
Kader dediğimiz olaya da gelince:
Biz belli, nihâî son nokta belirlenmiş... Son noktaya
ulaştıracak ana bir program da mevcut… Bunun dışındaki
tüm olaylar, bizim cüz`ümüzdeki genel programın doğal
sonuçlarının yaşanmasıyla oluşuyor.. Bizdeki bu program
da, her an, boyutsal derinliğimizden gelen meleki
tesirlerle karşılıklı alış veriş halinde… Yani, bunların
toplamı olarak olaylarımız gelişiyor!.. Ve bu gelişme,
hem bâtından boyutsal derinliğimden hem de zâhirden
gelenlerin toplamının sentezi şeklinde, bizden her an
açığa çıkıyor!.
İşte “irade-i cüz”, bu oluşmanın adı!..
“İrade-i cüz”ü inkâr, bu oluşumu inkârdır!.
Bizim, irade-i küll yanısıra, bir de irade-i cüz yoktur
dememizin sebebi, ikisinin aynı anda mütalâa
edilmesi dolayısıyledir. Yoksa, esasında varlık,
”Tek”dir; dolayısıyla irade de tektir!.
Sen bilinç boyutunda, ilimle bakarsan, yalnızca varlığın
“vechullah” denilen “tek”lik boyutunu görürsün.. Tek’lik
müşahedesindesindir; “ilm-el yakîn”desindir!.
Teklik müşahadesinde, irade bölünmez, parçalanmaz,
cüzlere ayrılmaz Tek`tir!. Külli irade, cüzlere ayrılmaz
Tek`tir..
Yok eğer, bireysel bazda bakarsan olaya; cüz`de açığa
çıkan irade vardır; ve kendinde ortaya çıkan kendine ait
kabul ettiği iradesi ile, o birim nereye varacaksa varır!..
işte Kur`ân-ı Kerîm, algılayabilme kapasiteleri farklı
olan insanlara, bu iki projeksiyonu da açıklıyor..
Kur`ân, "sen ne yaparsan onun karşılığını elde
edersin" ifadesi ile, sırf cüz`iyet açısından olayı
değerlendirerek; -yanısıra külliyeti katmadan-,
cüz`iyet açısından olayı anlatıyor.
Ya da, saf Teklik projeksiyonuyla olayı yansıtarak,
"Sadece Tek bir irade vardır. O da, Allah!"; "Allah
dışında bir şey yoktur!." anlamı, bu noktayı anlatıyor.
"Sadece Allah vardır ve O`nun dışında bir şey
yoktur!" ifadesi, cüzleri görme projeksiyonu için de
geçerlidir, doğrudur!. Ama, bunların ikisi bir arada yani
aynı anda hem cüz hem de küll var sanarak değil!.
Yani, ya biri esas bakış açısını oluşturacak, ya da
diğeri.. İkisini bir arada düşünmek, değerlendirmek
ise, ŞİRK!..
"Külle yevmin Huve fi şe`n" (55/29)
âyetinde, dikkat ederseniz "HÛ" ismi var.. "ALLAH"
ismi geçmiyor!.
"HÛ" ismi, cüz`ün özündeki Teklik boyutu değil mi?..
İşte O, Teklik boyutu, her an cüz`lerdeki tasarrufu
oluşturmakta.. Oluşumun kaynağı O!..
Yani, şu parmağımın ucundaki hayatiyet ve canlılık,
koldan gelen damarların getirdiği enerji ve kan ile kâim!..
Bu parmağın hareketini, bu hareketi, koldan gelen
hareket simgesinin neticesi oluşturuyor.
Genelde yaptığımız bir hata var..
Âyetleri incelerken biz, orada hangi kelimelerin
geçtiğine dikkat etmiyoruz. "HÛ" diyor, biz onu
"ALLAH" isminin işaret ettiği mânâ olarak anlıyoruz..
"HÛ" nun mânâsı; Çokluk görüntüsünün ardındaki,
Öz`deki Teklik boyutudur.. Âyette, "HÛ" diyor.. Öyle ise
biz onu anlamına uygun olarak dilimize çevireceğiz!.
Sorabiliriz burada: ilmin kazanılıp kazanılmaması
insanın elinde mi?. Bu kazanım insanın geleceği olan
basamağı nasıl etkiliyor?. Yani, tecrübe elde
ediyorsunuz, kazanımlarınız oluyor ve yontulmalar
sayesinde, ilimle o basamağa geliyorsunuz. Basamak
belli, geleceğimiz yer belli!..
Yontulmalarla oraya geliyorsunuz... Yontula yontula
oraya geliyorsunuz... Peki bu davranışlarında ilmin rolü
yok mu?. Yontulma dediğin olay, kişinin aldığı ilmi ve
aldığı ilmin oranının kendisinde meydana getirdiği
uygulamadır. Yani, o kişinin ilminin getirdiği davranışlar,
onun yontulması denen olaydır.
Şimdi diyelim ki ben, belli bilgileri aldım. O bilgileri
hazmettim!. Biliyorum ki, her insan kendi yaratılış
kapasitesi ve formasyonunun ötesinde bir şey
yapamaz!. Ben, bu bilgiyi özümsediysem eğer…
Lokantaya gidiyor, oturuyorum. Garson geliyor ve tabağı
önüme atıyor; ben kafamı kaldırıp bakmıyorum bile!. Aynı
hareket bir başkası için oluştuğunda büyük bir infial
duyuyor ve garsona çıkışıyor!..
Ben, o insanın yani tabağı önüme atanın, yapısında
mevcut olan programının sonucu olarak o fiili işlediğini,
programında başka türlü bir davranışı ortaya koyacak
veri olmadığını idrak etmişim ve kafamı kaldırıp
bakmıyorum!.
Diğeri ise, bu ilimden mahrum.. Mahrum olduğu için
garsonun o anda başka türlü davranabileceğini, başka
şeyler yapabileceğini düşünüyor, onu düzeltmeye
çalışıyor. Böyle düşündüğü için de, sadece kendi
körlüğünü itiraf ediyor, ona kızmakla...
İlim, bende böyle bir yontulmayı getiriyor. Böyle bir
yontulma dolayısıyla da artık ben, onunla fazla meşgul
olmuyorum, kafamı bile yormuyorum, "niye?" diye
kızmıyorum..
İnsan, bir sinirlenme anında, sinirlenip bağırdığı bir
anda, beyinde milyonlarca hücre infilâk ediyor, yok
oluyor!. Bir andaki bu sinirlenmenin şiddetine göre,
beyinde infilâk oluyor, kısa devreler meydana geliyor,
zincirleme reaksiyon oluşuyor!. Yenisi oluşmayan beyin
hücrelerinin bir kısmı tümüyle tahrip olup kullanılmaz
hâle geliyor!.
"Keskin sirke küpüne zarar verir." sözü buna
dayanıyor!. Bir infilâk anında kendi beynini harap
ediyorsun!. Sen, karşımdakine kızdım diyorsun, halbuki
bir bıçakla kendi karnını yarıyorsun!. Karnını yarmak
daha basit... Çünkü karnındaki yara iyileşir, geçer…
Ama, beyinde infilâk eden hücrelerin yerine yenisi
gelmez!.
İşte bak!. Aldığın ilmin sende hazmolması sonucunda
ilim, senin otomatik olarak davranışlarını ve
uygulamalarını kontrol ediyor; ve o ilimle sen yontulmuş
oluyorsun. Yani, seni yontan, ilmin oluyor. Dışarıdan biri
seni yontmuyor, ilmin seni yontuyor!..
Elmas vardır, 16 kesimdir. bir kıratlık taşı alırlar, 16
kesim yaparlar. Bunun değeri diyelim ki 100 milyon
liradır. bir kıratlık aynı elmasa 32 kesim yapılırsa, 10
milyar lira, 52 kesim yapılırsa değeri bir trilyona yükselir.
Aradaki değer farkı, yontulmadan kaynaklanıyor!.
Hepimiz birer elmasız!.. Ama, ilim bizi ne kadar
yonttuysa, basamak değerimiz o kadar yukarıda
olacaktır.
Soru:
Gelebileceğim seviye, yani beynimi çalıştırıp ilmi
değerlendirme bana bağlı. Yani, oynak bir şey.. Oynak
bir şeyse, bu merdivenin de oynak olması lâzım gelmez
mi?.
Hayır!. Merdivendeki yerin sabit!.. Merdivendeki yerin,
demek, senin yaratılış amacın ve hedef noktan demek…
Senin o oynama anındaki yerin son noktan değil!.. Sen
yaşamda karşılaştığın olaylar ve bunların sonucunda son
bir yontuma gireceksin. Son yontu hâlin, senin o sâbit
yerini oluşturuyor. Son yontulma hâlin, senin o sâbit
yerini oluşturuyor. Son yontulma hâlin ise ölüm anındaki
hâlindir senin!..
Cehennemdeki yontum ise, dünyadaki kapasitenin
kalan artıklarının atılmasıdır!. Yani, diyelim ki altın
madenini yonttun, belli şekle soktun. Ancak altının
üstünde bazı pislikler var!. Pislikler ateşte yakılır!. Altın
ateşte saf hâle gelir... Cehennem, altının saf hâle
gelme evresidir. Cehennem yontu yeri değildir!.
Cehennem, dünyada aldıklarının, saf bir şekilde
kalması ve açığa çıkması ortamıdır. Oradaki arınmanın
neticesi de, saidler için cennet dediğimiz ortamdır..
Kişi hangi sebepten olursa olsun, dünya yaşamında
edinmiş olduğu, cennet ortamına uygun düşmeyen
özelliklerinden arınmak için bir ara ortamdan geçer ki,
bunun adına insanı yakan ortam anlamına gelen
“cehennem” ismi takılmıştır!.
Sonsuz dek cehennemde kalacaklar ise, gene bu
ortamda kendi hakikatlarına uymayan özelliklerden çok
büyük çileler, sıkıntılar sonucu arınırlar… Böylece de
artık azâbları sona erer; yanma son bulur; “cehennemin
dibindeki ateş sönüp, cırcır otu biter”!.
S O N S Ö Z
Bu kitabımızda sizlere inceleme ve
müşahedelerimizden anlayabildiğimiz kadarıyla bir şeyler
nakletmeye çalıştık...
Kur'ân-ı Kerim’’in ilk nâzil olan beş âyeti, ilk nâzil olan
sûresi ve “takvâ”="korunmanın esaslarını" bildiren
Bakara sûresinin ilk âyetlerinden anladıklarımızın
bazılarını huzurunuza arzettik...
Tesbitlerimizde ne dereceye kadar başarılıyız, bunu
elbette ki konunun ehilleri değerlendirecektir...
Ancak her şeyin ötesinde, konulara "dar açıyla";
"branş" kısıtlaması olmadan bakmanın getireceği geniş
perspektif neler kazandırır, bunu farkettirebildiysek, ne
mutlu bize!...
Öte yandan kesinlikle biliyoruz ki, bir kısım günümüz
"molla kasım"ları da bizi kınayacak ve derekelerine göre
bizi itham edeceklerdir; bu konuları çağdaş bilimler
eşliğinde yeni nesle anlayacağı bir dille anlattığımız
için!...
Varsın olsun!.. Onlar da bahçenin bir ayrı güzel
yaratıklarıdır!...
"Aklım bunları almıyor!" diyenler, bildikleri gibi devam
etsinler; namazlarını kılıp, oruçlarını tutup, hacca gidip,
zekâtlarını versinler; elbette ki bu kendileri için çok
faydalı olacaktır... Yediğinin terkibini bilmesen de, ondan
yararlandığın gibi!...
Ama, "ben, neyi niye yaptığımı kavrayarak, fiillerimi
gerçekleştirmek istiyorum" diyenlere de lütfen engel
olmasınlar... Gölge etmesinler!
Çağımız yüksek elektronik çağıdır... Uluslararası
iletişimin olağanüstü boyutlara ulaşması sonucu
gerçekten saptırtan propoganda, istemeseniz dahi evlere
girmiş durumdadır...
Yasaklama ile artık bir yere varılamayacaktır!...
Önümüzdeki yıllarda, Allahû alem, tüm yasak duvarları
yıkılacaktır!....
Bizim şimdiden, "Dini çağdaş bilimler eşliğinde, akla
ve mantığa hitâp eder şekilde anlatmak"
mecburiyetimiz vardır; eğer gelecek nesillere Hazreti
Muhammed yolunda hizmet vermek istiyorsak...
İSLÂM'a hizmetin yolu, "zorlaştırmayıp,
kolaylaştırmaktan; soğutmayıp, sevdirmekten" geçer.
Çağdaş insan, "bu böyledir, bunu böyle kabul
edeceksin!.. Edersen et, etmezsen defol git!... Sen
kâfirsin!" zihniyetine tebessüm ederek, yoluna devam
etmektedir!..
Eğer gerçekten, samimi olarak İslâm’a hizmet
vermek istiyorsak...Çağdaş insana, yeni nesle bu
konularda yardımcı olmayı arzuluyorsak;
Çağdaş insana, onun lisanıyla, onun dünyasından,
onun ilmiyle hitâp etmek ve tüm sorularının
cevaplarını mantıksal bütünlük içinde, çelişkiye
düşmeden, kavrayacağı biçimde izah etmek
mecburiyetindeyiz.
Bir İslâm düşünürü, bir tasavvuf ehli olarak, Allah'in
bahşettiği ilim içinden, şimdilik anlatabileceklerimiz
bunlar...
Eğer isabet ettiysek, şükürden aczimi itiraf
ederim...
Yanıldığım yerler var ise, Allah gerçeğine erdire!...
Kesin gerçek şudur ki, ALLAH kulu ve Rasûlü
Muhammed Mustafa Aleyhisselâm’ın tüm
bildirdiklerini tasdik eder, bu yolda hizmet vermeyi
niyaz ederiz. Allah hepimizin muîni ola!.